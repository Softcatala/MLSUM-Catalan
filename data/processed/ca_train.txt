https://www.vilaweb.cat/noticies/la-troica-examina-lultima-proposta-de-tsipras-per-al-rescat/	24/06/2021	El president de la Comissió Europea, Jean-Claude Juncker, discuteix avui a migdia amb el president del Banc Central Europeu, Mario Draghi, la directora del Fons Monetari Internacional, Christine Lagarde, i el president de l’Eurogrup, Jeroen Dijsselbloem, la nova proposta de Grècia per aconseguir un tercer rescat. Així ho ha confirmat el portaveu de la CE, Margaritis Schinas, en una conferència de premsa a Brussel·les. El president fracès, François Hollande, ja ha dit que són mesures ‘creïbles’ i ‘serioses’, i el primer ministre maltès, Joseph Muscat, les ha definit com una ‘base per a la negociació’. Grècia ha fet arribar dijous a la nit, en el termini acordat, el pla de reformes perquè se li concedeixi un tercer rescat. Tsipras tenia temps fins a mitjanit i ara les institucions europees n’analitzaran el contingut. Si el troben bé, el rescat es pot pactar diumenge, a la cimera de caps d’estat i de govern de la Unió Europea. Abans de la reunió de diumenge, l’Eurogrup es reunirà demà a Brussel·les, també per avaluar les propostes gregues. Per contra, si no hi hagués acord, l’eurozona passaria a estudiar unes altres opcions, entre les quals la sortida de Grècia de l’euro. Propostes principals El document lliurat per Grècia a l’Eurogrup, de tretze pàgines, es titula ‘Accions prioritàries i compromisos’ i inclou tot un seguit de mesures en canvi d’un finançament de 53.500 milions per a cobrir les seves obligacions lligades al deute fins el 2018. D’entrada, la nova proposta accepta una taxa unificada de l’IVA al 23%, especialment en la restauració (ara és del 13%). Per als productes bàsics, l’electricitat i els hotels, l’impost es mantindria al 13% i al 6% per als medicaments, llibres i teatre. Respecte a les pensions, Atenes proposa de reduir les jubilacions anticipades. El govern grec també accepta de limitar l’augment de la taxa sobre les societats del 26 al 28% com volen els creditors, i no fins el 29%, i proposa la supressió dels avantatges fiscals per a les illes, començant per les més riques i turístiques. Quant a la privatització d’empreses públiques, l’executiu de Tsipras es compromet a descongelar-les, incloses les dels aeroports regionals i dels ports del Pireu i de Salònica. Grècia, finalment, accepta de reduir el pressupost de Defensa en 300 milions d’aquí al 2016, 100 milions menys del que suggeria la troica. Les noves propostes del govern grec també han de ser aprovades internament pel parlament del país. És previst que la cambra voti el pla avui, mitjançant procediments d’emergència. A continuació, si Brussel·les acaba acceptant les propostes gregues, el parlament haurà de tornar a votar l’acord. Vegeu ací el document, que ha difós el diari Le Monde: Propositions grecques	El president de la Comissió Europea, Jean-Claude Juncker, discuteix avui a migdia amb el president del Banc Central Europeu, Mario Draghi, la directora del Fons Monetari Internacional, Christine Lagarde, i el president de l’Eurogrup, Jeroen Dijsselbloem, la nova proposta de Grècia per aconseguir un tercer rescat. Així ho ha confirmat el portaveu de la CE, … Continue reading La troica examina l’última proposta de Tsipras per al rescat →	La troica examina l'última proposta de Tsipras per al rescat	news	
https://www.vilaweb.cat/noticies/angel-ros-despres-del-pacte-amb-ciutadans-no-mhe-venut-lanima/	24/06/2021	El president del PSC i alcalde de Lleida, Àngel Ros, ha assegurat que no s’ha ‘venut l’ànima’ i continua sent socialista i catalanista després d’haver pactar amb Ciutadans per poder govern amb estabilitat a la Paeria. Ho ha dit en declaracions a RAC1 i a Catalunya Ràdio aquest divendres al matí després de la polèmica que ha generat aquest acord i el rebuig que s’ha manifestat des de les forces i sectors sobiranistes ja que s’inclou, entre d’altres, una revisió d’us de la llengua catalana a la institució. Segons Ros ‘el català a Lleida no recularà’ però cal que el reglament de l’any 96 ‘s’adapti a la legislació vigent’. Ros ha explicat que l’acord s’ha fet a la Paeria però és un pacte que el que busca és la ‘governabilitat, el respecte institucional i el respecte a la legalitat’. En aquest sentit, ha reivindicat el dret del PSC de poder governar i ha afegit que quan no es té majoria absoluta cal dialogar amb la segona força, CiU. Malgrat això, l’endemà de les eleccions, ha explicat Ros que va oferir un pacte amb la federació nacionalista però el van rebutjar, i per això va buscar acords en ‘d’altres àmbits’. Ros ha definit Ciutadans com ‘la força amb més bona sintonia i possibilitat d’acords’. En aquest sentit, ha remarcat que els socialistes són catalanistes però no volen la independència. En relació a la polèmica pel punt del pacte on s’insta a una revisió del reglament d’ús de la llengua catalana, Ros ha dit que és necessari perquè cal adaptar-la a la legislació vigent, ja que aquesta és de l’any 96 i ha afirmat que a Lleida hi ha tres llengües: el català, el castellà i l’aranès. D’altra banda, l’alcalde de Lleida ha considerat que ‘no és just’ que es criminalitzi al PSC i a C’s per arribar a un pacte, que no busquen un conflicte de llengües a Lleida i que del que s’ha pactat ‘no hi ha res vergonyant’, sinó que és ‘profunda democràcia’. Sobre el punt de l’acord en que es diu que la Paeria en cap cas s’adherirà a l’Associació de Municipis per la Independència (AMI), Ros ha dit que en el seu moment l’Ajuntament ja va rebutjar una moció al respecte, i pel que fa a la bandera estelada, que també s’ha vetat a la institució, l’alcalde ha manifestat que el símbol de Catalunya és la senyera i és la que es penja a l’Ajuntament. ‘No hi ha canvis sensibles’, ha assegurat. Finalment, Ros ha dit que mai ha contemplat que si l’acaben imputant hagi de dimitir, i ‘en l’acord signat, tampoc’. L’alcalde ha afegit que els qui ara critiquen el pacte són els que intentaven pactar amb C’s per ‘fer una pinça’ contra els socialistes.	El president del PSC i alcalde de Lleida, Àngel Ros, ha assegurat que no s’ha ‘venut l’ànima’ i continua sent socialista i catalanista després d’haver pactar amb Ciutadans per poder govern amb estabilitat a la Paeria. Ho ha dit en declaracions a RAC1 i a Catalunya Ràdio aquest divendres al matí després de la polèmica … Continue reading Àngel Ros, després del pacte amb Ciutadans: ‘No m’he venut l’ànima’ →	Àngel Ros, després del pacte amb Ciutadans: 'No m'he venut l'ànima'	news	
https://www.vilaweb.cat/noticies/mas-confia-a-acordar-la-candidatura-del-27-s-en-molt-pocs-dies/	24/06/2021	El president de la Generalitat, Artur Mas, espera que hi hagi un acord en pocs dies sobre a llista per al 27-S. Així ho ha expressat en l’acte de presentació del volum que recull els informes Consell Assessor per a la Reactivació Econòmica i el Creixement (CAREC). De fet, ha posat d’exemple aquest consell, i d’altres consells assessors del govern, com la demostració que ‘reunir gent molt diversa, que no pensa exactament el mateix, que poden tenir visions i sensibilitats diferents però que són capaços de treballar units per un objectiu, és madur i modern i és bo pel país’. Mas ha aprofitat l’acte per posar en valor la feina dels consells assessors, que ‘superen aquesta imatge que algunes vegades es té del nostre país com el país de les capelletes’. En aquest tipus d’organismes, ha dit, treballa gent ‘molt diversa’ amb ‘sensibilitats diferents’, però que són capaços de treballar en la mateixa direcció. ‘Us agraeixo aquest bon exemple, perquè doneu un bon missatge i sou un bon referent per a la Catalunya d’avui i la que vingui’, ha conclòs. També ha lloat la feina del Consell Assessor per a la Transició Nacional, que ha fet un ‘molt bon full de ruta del que han de ser els propers anys a Catalunya si la seva gent aspira a tenir tots els instruments que tenen els estats sobirans’. S’ha referit especialment al seu president, també comissionat, i ha ironitzat que ara està ‘suspès’ pel TC. Mas ha fet aquesta referència implícita a les negociacions per una llista conjunta, però després s’hi ha referit més directament quan ha reconegut que ara el país entra en una etapa que caldrà veure com acaba. ‘Veurem quin tipus de govern tenim i quina composició tindrà. Ara això és en discussió, espero que pocs dies’, ha dit. En tot cas, ha afegit que espera que el govern que vingui mantingui la feina dels consells assessors perquè són mostra d’un país ‘modern i madur’.	El president de la Generalitat, Artur Mas, espera que hi hagi un acord en pocs dies sobre a llista per al 27-S. Així ho ha expressat en l’acte de presentació del volum que recull els informes Consell Assessor per a la Reactivació Econòmica i el Creixement (CAREC). De fet, ha posat d’exemple aquest consell, i … Continue reading Mas confia a acordar la candidatura del 27-S ‘en molt pocs dies’ →	Mas confia a acordar la candidatura del 27-S 'en molt pocs dies'	news	
https://www.vilaweb.cat/noticies/a-lleida-nomes-li-faltava-mirar-cap-a-loest-la-visio-de-francesc-seres-sobre-el-pacte-ros-ciutadans/	24/06/2021	L’escriptor Francesc Serés ha dedicat tot un seguit de piulades al seu compte de Twitter al pacte de govern a l’Ajuntament de Lleida entre el batlle socialista, Àngel Ros, i Ciutadans. ‘El pacte del PSC i Ciudadanos a Lleida és el colofó d’anys de deriva i de manca absoluta de projecte a la ciutat’, comença dient. La ciutat, creu, presenta un ‘panorama lleig’ per ‘manca de projecte a la Paeria i als partits de l’oposició’. Serés enumera tot de problemes i vicis que hi detecta i acaba reblant: ‘La darrera cosa que faltava a Lleida era mirar cap a l’oest (MAD/ESP) en comptes de mirar cap a l’est (BCN/CAT). Ciudadanos és això.’ Vegeu la llista cronològica de piulades de Serés: — Francesc Serés (@FrancescSeres) July 9, 2015 (1/8) El pacte del PSC i Ciudadanos a Lleida és el colofó d’anys de deriva i de manca absoluta de projecte a la ciutat. — Francesc Serés (@FrancescSeres) July 9, 2015 (2/8) Manca de projecte a la Paeria i als partits de l’oposició. Els mitjans callen, monopolis i dependència institucional. Panorama lleig. — Francesc Serés (@FrancescSeres) July 9, 2015 (3/8) Lleida no té competència. De N a S, res. I d’E a O, els Monegres i la Panadella. Sola en el desert. Qui no competeix, no és competent. — Francesc Serés (@FrancescSeres) July 9, 2015 (4/8) No hi ha contrapoder. Les associacions i els grups, temen o depenen de Ros. Hi ha universitat, a Lleida? No ho sembla. — Francesc Serés (@FrancescSeres) July 9, 2015 (5/8) Lleidatanisme, lleidapower, barrufets, postureig i altres expressions de manca de rumb, folklore i vergonya aliena. Covardia, també. — Francesc Serés (@FrancescSeres) July 9, 2015 (6/8) A Lleida, les cases cauen i als carrers els posen noms dels anys del franquisme. El temps fa marxa enrere. — Francesc Serés (@FrancescSeres) July 9, 2015 (7/8) La darrera cosa que li faltava a Lleida era mirar cap a l’oest (MAD/ESP) en comptes de mirar cap a l’est (BCN/CAT). Ciudadanos és això — Francesc Serés (@FrancescSeres) July 9, 2015 (8/8) Insulteu el procés.Queixeu-vos, critiqueu-lo.Però penseu que, si no el tinguéssiu, avui,en comptes de Generalitat tindríeu la Paeria.	L’escriptor Francesc Serés ha dedicat tot un seguit de piulades al seu compte de Twitter al pacte de govern a l’Ajuntament de Lleida entre el batlle socialista, Àngel Ros, i Ciutadans. ‘El pacte del PSC i Ciudadanos a Lleida és el colofó d’anys de deriva i de manca absoluta de projecte a la ciutat’, comença dient. … Continue reading ‘A Lleida només li faltava mirar cap a l’oest’: la visió de Francesc Serés sobre el pacte Ros-Ciutadans →	'A Lleida només li faltava mirar cap a l'oest': la visió de Francesc Serés sobre el pacte Ros-Ciutadans	news	
https://www.vilaweb.cat/noticies/david-fernandez-es-la-cup-que-sol%c2%b7licita-lajornament-de-la-reunio/	24/06/2021	El diputat de la CUP David Fernàndez ha confirmat avui al matí a Catalunya Ràdio que la reunió dels partits i entitats independentistes per a parlar de la llista del 27 de setembre no es farà avui, tal com era previst: ‘És la CUP que sol·licita l’ajornament de la reunió per la llista civil. Hem d’escoltar primer la militància’, ha dit. La reunió, que s’ajorna a la setmana vinent, s’havia de fer avui a les 18.00 perquè Oriol Junqueras arribava del seu viatge a l’Amèrica Llatina a les 17.00. Tanmateix, la CUP ja va adduir ahir dificultats d’agenda per a assistir-hi. Demà té l’assemblea nacional a Castelló de la Plana. La resta de parts, consultades per VilaWeb, asseguraven que encara ningú no havia desconvocat oficialment la cimera i que s’havia informat d’aquests problemes d’agenda de la CUP. Tot i assegurar que ‘continua sent vàlida la proposta de les tres llistes separades i comptar vots independentistes’, el portaveu de la CUP ha assegurat que la seva formació manté que està disposada a ‘estudiar’ la llista sense polítics. ‘Fer unes plebiscitàries en sentit nítid i substitutòries del referèndum, amb una llista sense membres de partits polítics, que no obri les vies cap escenari de governabilitat, i que hi hagi una transició de tres mesos i mig i unes eleccions constituents. Estem disposats a estudiar-ho i a traslladar-ho a la militància’, ha afirmat. Pr últim, ha insistit als partidaris que Artur Mas estigui present a la llista conjunta que aquesta és una opció que la CUP no veu amb bons ulls. ‘Això no és un plebiscit sobre Artur Mas i convertir-ho és fer ensopegar el procés’, ha advertit. I el que tampoc contempla Fernández és que el 27-S no hi hagi unes eleccions convocades formalment. ‘Dono per fet -que hi haurà eleccions- i em cenyeixo a les declaracions públiques fetes, que passés el que passés es faria eleccions. Ara, sobre el paper encara s’ha de convocar’, ha conclòs. ‘No em plantejo de ser a la llista civil’ En la mateixa entrevista d’avui al matí, David Fernàndez ha dit: ‘L’opció de la llista civil sense polítics en actiu és l’única possible, pot ser el pitjor desafiament a l’estat espanyol.’ Tanmateix, ha dit que ell no havia pensat a formar-ne part, de la llista, malgrat que ja no seria un polític en actiu. També ha dit: ‘A Molins de Rei es va fer una OPA al moviment sobiranista. Això no és un plebiscit sobre el president Mas. Si ho plantegem així, el procés ensopegarà.’ Comunicat de la CUP La CUP va emetre ahir a la tarda un comunicat molt dur. A més d’anunciar l’assemblea de dissabte a Castelló de la Plana, deia que posava de límit per a negociar la llista el 18 de juliol i expressava un refús total a les ‘cimeres espectacle’. ‘No volem entrar —deia la CUP al comunicat— en una nova dinàmica de cimeres espectacle com les viscudes durant el procés del 9-N, unes dinàmiques que en diverses ocasions van posar en risc la viabilitat de la consulta. Les filtracions unilaterals o interessades no ajuden a tenir cap debat seriós per a poder portar a bon port les eleccions plebiscitàries i constituents que tenim a la vista. La CUP està disposada a continuar treballant per trobar la millor fórmula per a obrir les portes a la independència i a un procés constituent, però demana a tots els agents implicats de fer-ho de manera responsable.’ Acordar la llista L’objectiu de la cimera convocada pel president Mas era d’arribar a un acord amb CDC, ERC, CUP, l’ANC, Òmnium i l’AMI sobre una candidatura independentista per al 27-S. La trobada hauria de servir per a definir qui l’hauria d’integrar i com es decidirien els membres de la llista, i també quins haurien de ser els passos a fer després del 27-S. Aquest nou intent de llista conjunta va néixer d’una nova proposta d’Artur Mas, que va instar les entitats a impulsar una candidatura independentista de la societat civil. Va assegurar que estava disposat a no encapçalar la llista, però es va trobar amb una contraproposta d’Òmnium Cultural que demana d’excloure’n els partits i els polítics. ERC ràpidament la va fer seva, i afegí la necessitat d’acordar un govern de concentració. També s’hi afegí la CUP, que instava a convocar unes noves eleccions constituents i consecutives on es poguessin presentar els partits. L’estratègia per a aconseguir-ho era constituir el parlament però no escollir cap president, de manera que fos obligat de convocar nous comicis. L’ANC també va donar suport a una llista unitària després de consultar internament els seus associats, i va especificar que la candidatura no hauria d’incloure ‘polítics en actiu’. CDC ha expressat dubtes respecte d’aquestes propostes. Qüestiona l’absència de polítics i del president Mas mateix, però sobretot la idea de convocar unes noves eleccions constituents pocs mesos després del 27-S. Els convergents avisen del perill d’impugnació d’aquesta proposta i reclamen que l’acord que finalment es tanqui pugui ser entès per la ciutadania. També diuen que caldria definir què vol dir ‘polític en actiu’, i recorden que Mas ha dit que ja no tornaria a presentar-se després del 27-S.	El diputat de la CUP David Fernàndez ha confirmat avui al matí a Catalunya Ràdio que la reunió dels partits i entitats independentistes per a parlar de la llista del 27 de setembre no es farà avui, tal com era previst: ‘És la CUP que sol·licita l’ajornament de la reunió per la llista civil. Hem … Continue reading David Fernàndez: ‘És la CUP que sol·licita l’ajornament de la reunió’ →	David Fernàndez: 'És la CUP que sol·licita l'ajornament de la reunió'	news	
https://www.vilaweb.cat/noticies/el-genoves-i-alvaro-tornen-a-jugar-la-partida-del-segle/	24/06/2021	El 9 de juliol de 1995, al Trinquet Comarcal de Sagunt es va viure la que és considerada millor partida de pilota (vídeo íntegre). La llegenda d’aquest esport, Paco Cabanes ‘Genovés’, que havia perdut tres finals consecutives del Campionat Individual d’Escala i Corda contra Enric Sarasol, tornava a una final a quaranta anys d’edat, contra un jove rival: Álvaro de Faura. Gràcies a una treballada victòria, oferta en directe per Canal 9 amb audiències de Champions League, el Genovés es va retirar del joc professional. Vint anys i un dia més tard, tots dos repetiran aquella final d’individual al minitrinquet de Massamagrell per una causa benèfica. Amb la presència del nou conseller de Cultura, Vicent Marzà, la partida (vídeos promocionals) es reviurà avui a les onze de la nit al minitrinquet de Massamagrell (Horta), però no s’hi jugaran cap títol: el motiu que els ha units és la síndrome de Treacher Collins, una malaltia rara que afecta un nounat de cada cinquanta mil i a la qual es destinarà la recaptació de les entrades, les aportacions a la fila zero i els ingressos per publicitat. Per a l’ocasió s’ha elegit el minitrinquet de Massamagrell, on s’intentaran de recrear tots els elements que van constituir la partida del 1995. Així, Genovés i Álvaro es vestiran de la mateixa manera que fa vint anys i la partida es resoldrà al millor de tres jocs. Hi haurà una segona partida mitja hora més tard, al millor de cinc jocs, entre Álvaro i Genovés II. El Trinquet Pelayo, a punt de salvar-se Genovés pare i fill, Álvaro i totes les grans figures de la pilota han passat pel Trinquet Pelayo de València. Considerat la catedral de la pilota en la modalitat d’escala i corda, és una de les instal·lacions esportives en actiu més antigues d’Europa (es va obrir el 1868) i en perillava la continuïtat a causa de la decisió de l’actual gestor, Arturo Tuzón, de traspassar-lo. El preu de lloguer del propietari de l’edifici dificultava l’aparició d’ofertes per a mantenir el trinquet, que el diari The Guardian va arribar a qualificar de ‘Wembley secret’, però sembla que pocs dies abans del termini ja hi hauria acord per a salvar-lo. El president d’honor de la Federació de Pilota Valenciana, José Luis López, ha anunciat que tenia quasi tancat un acord amb el nou propietari del trinquet, Jaime Amorós.	El 9 de juliol de 1995, al Trinquet Comarcal de Sagunt es va viure la que és considerada millor partida de pilota (vídeo íntegre). La llegenda d’aquest esport, Paco Cabanes ‘Genovés’, que havia perdut tres finals consecutives del Campionat Individual d’Escala i Corda contra Enric Sarasol, tornava a una final a quaranta anys d’edat, contra … Continue reading El Genovés i Álvaro tornen a jugar la ‘partida del segle’ →	El Genovés i Álvaro tornen a jugar la 'partida del segle'	news	
https://www.vilaweb.cat/noticies/la-pilota-com-la-musica-en-valencia-es-mes-viva-que-mai-i-alhora-invisibilitzada/	24/06/2021	En l’imaginari dels valencians hi ha poques icones. Som orfes de referents i mites. I realment per a molta gent la final que van jugar fa vint anys Genovés i Álvaro va ser la consagració d’uns mites dels quals teníem molta necessitat. Després de dues dècades, encara en tenim necessitat i també comprovem que el món de la pilota continua invisibilitzat. La recreació de la partida d’avui, per exemple, ha coincidit amb el tancament de Canal 9 i amb els problemes recents de l’històric Trinquet Pelayo de València, que ha estat a punt de desaparèixer i que sembla que al final se salvarà. La partida que organitzem a Massamagrell és una manera, en aquest temps d’inflexió en què ens trobem —amb el nou canvi polític—, de fer visible la pilota, un element de la nostra identitat i veritable esport nacional. Ens ho hem pres com una manera de reivindicar, en aquests moments d'inflexió, el que representa la família de la pilota, la base, l'essència d'aquest esport. I tot açò, cal destacar-ho, ha eixit de la base. Si el País Valencià fóra un país normal, els actes d’aquesta setmana els hauria organitzats la Federació de Pilota, que en té els drets; i després l’empresa Valnet, que gestiona el món professional; i finalment la Generalitat. L’últim que els hauria d’haver organitzat fóra un particular, com el Club de Pilota de Massamagrell, que ha estat el cas. Realment ens ho hem pres com una manera de reivindicar, en aquests moments d’inflexió, el que representa la família de la pilota, la base, l’essència d’aquest esport. En temps d’incerteses com ara, volem dir que els clubs i la base del món professional són més vius que mai. Volem fer visible la família de la pilota, més viva que mai a la base, en el poble. De fet, es podria establir un paral·lelisme, si es vol, amb la música en valencià, que també tothom coincideix que és més viva que mai: hi ha més músics, més estils, més públic…, però alhora ha estat invisibilitzada. Amb la pilota, igual: és més viva que mai, entre els clubs i els afeccionats, però al mateix temps s’ha invisibilitzat. Amb aquesta partida, volem reivindicar-nos. Lluís Planes, empresari i secretari del Club Pilotari de Massamagrell (Opinió recollida telefònicament.)	En l’imaginari dels valencians hi ha poques icones. Som orfes de referents i mites. I realment per a molta gent la final que van jugar fa vint anys Genovés i Álvaro va ser la consagració d’uns mites dels quals teníem molta necessitat. Després de dues dècades, encara en tenim necessitat i també comprovem que el … Continue reading La pilota, com la música en valencià, és més viva que mai i alhora invisibilitzada →	La pilota, com la música en valencià, és més viva que mai i alhora invisibilitzada	news	
https://www.vilaweb.cat/noticies/les-universitats-de-la-xarxa-vives-homenatgen-lartista-plastic-antoni-miro/	24/06/2021	La Xarxa Vives, que agrupa les universitats de tot el país, ha premiat amb la medalla d’or l’artista plàstic Antoni Miró. En el mateix acte, celebrat a la seu de la UOC a Castelldefels, també ha estat guardonada la catedràtica de matemàtiques Pilar Bayer. L’acte ha comptat amb la participació del president de la Xarxa Vives i rector de la UOC, Josep A. Planell, així com del secretari d’Universitats i Recerca de la Generalitat de Catalunya, Antoni Castellà, i de l’alcaldessa de Castelldefels, Candela López. Miró ha estat acompanyat pel batlle d’Alcoi, Antoni Francés. Carles Cortés, vice-rector de la Universitat d’Alacant, la qual imparteix la Càtedra d’Art Contemporani Antoni Miró, ha dedicat unes paraules a l’artista alcoià. L’ha qualificat de ‘minuciós observador de la realitat’ i ha lloat la seva ‘mirada particular i crítica, que s’ha traduït en milers d’obres amb gran càrrega social’. Vegeu les biografies d’Antoni Miró i Pilar Bayer: Antoni Miró naix a Alcoi el 1944 i treballa al Mas Sopalmo. El 1965 funda el Grup Alcoiart amb Massià i Mataix, i el 1972 el Gruppo Denunzia a Brescia. Artista plàstic de renom internacional, la seua obra, promotora dels valors ètics i estètics que caracteritzen la cultura del País Valencià, entranya un objectiu social emmarcat en la comunicació estètica. És un autèntic dinamitzador cultural que impulsa exposicions d’altres artistes i d’actes culturals no només vinculades al món de les arts plàstiques. Són nombroses les exposicions dins i fora del país, així com els premis i mencions rebuts: Acadèmic d’Itàlia, Diploma d’Honor de la Corner Academy de Londres, Membre de la Fundació Maeght de Saint-Paul, Membre de la Verein Berliner Kunstler, etc. La seua obra ha estat estudiada per crítics com Aguilera Cerni, Daniel Giralt-Miracle, Carles Cortés o Wenceslao Rambla, entre molts altres. Miró és un artista, valedor de la cultura valenciana, que sempre defensa i promou, i per la qual lluita. Pilar Bayer Isant és catedràtica d’àlgebra de la Universitat de Barcelona. Doctorada en matemàtiques per la UB l’any 1975, ha estat professora de les universitats Autònoma de Barcelona, Regensburg (Alemanya 1977-1980) i Santander i és fundadora del Seminari de Teoria de Nombres de Barcelona, que aplega avui tres grups de recerca internacionalment reconeguts de les universitats catalanes. Les seues publicacions versen sobre funcions zeta, formes automorfes, equacions diofantines i corbes de Shimura, àmbits en els quals ha dirigit 12 tesis doctorals. Coautora de Quaternion orders, quadratic forms and Shimura curves (American Mathematical Society, 2004) i Arrels germàniques de la matemàtica contemporània (IEC 2012, Premi Serra d’Or 2013), és acadèmica numerària de les reials acadèmies de Doctors, de Ciències i Arts, de Ciències Exactes, Físiques i Naturals i membre de l’Institut d’Estudis Catalans. Medalla Narcís Monturiol i Emmy-Noether-Professorin per la Universitat de Göttingen, enguany ha estat guardonada amb la Medalla de la Dona del Districte de Sarrià-Sant Gervasi.	La Xarxa Vives, que agrupa les universitats de tot el país, ha premiat amb la medalla d’or l’artista plàstic Antoni Miró. En el mateix acte, celebrat a la seu de la UOC a Castelldefels, també ha estat guardonada la catedràtica de matemàtiques Pilar Bayer. L’acte ha comptat amb la participació del president de la Xarxa … Continue reading Les universitats de la Xarxa Vives homenatgen l’artista plàstic Antoni Miró →	Les universitats de la Xarxa Vives homenatgen l'artista plàstic Antoni Miró	news	
https://www.vilaweb.cat/noticies/vilafranca-del-penedes-viura-la-gran-festa-dels-falcons/	24/06/2021	Com cada any, l’organització de la Trobada Nacional de Falcons va a càrrec d’alguna de les 11 colles que formen la Federació de Colles de Falcons de Catalunya. Aprofitant l’avinentesa de la capitalitat cultural de Vilafranca, la colla vilafranquina s’ha encarregat d’acollir la 14 trobada. La Trobada de Falcons començarà a les 17h amb una fotografia conjunta de les colles a la plaça del Penedès, davant del monument als falcons. A Vilafranca es donaran cita les 11 colles del fet falconer: Llorenç de Penedès, Vilafranca, Vilanova i la Geltrú, Piera, Barcelona, Castellcir, Malla, Riberal, Vallbona d’Anoia, Capellades i Vilanova d’Espoia. Posteriorment a la fotografia, les diferents colles iniciaran una cercavila que passarà per Plaça Penedès, rambla Sant Francec, carrer de la Cort i que culminarà a la plaça de la Vila, on a partir de les 18.30h es podrà gaudir d’una actuació àgil i lluïda de les diferents formacions. A l’actuació hi haurà dues primeres rondes amb actuacions individuals de cada colla, i una tercera ronda conjunta, és a dir, les figures s’aixecaran amb membres de les 11 colles. A continuació a les 20.30h el saló de Plens de l’Ajuntament de Vilafranca del Penedès, rebrà la visita dels presidents de cada colla, on tot seguit hi haurà el parlament de les autoritats i l’entrega del record de la trobada a les colles participants. A les 21.30h hi haurà el sopar de germanor al pati de l’escola Sant Ramon de Penyafort, però la festa continuarà al costat del local dels Falcons de Vilafranca, que alhora és la seu de la Federació de Colles de Falcons de Catalunya. Hi haurà festa fins ben entrada de la matinada doncs, aprofitant les festes del Barri Molí d’en Rovira, hi haurà un concert del grup de reggae-rumba-funky MIAÚ (organitzat amb la col·laboració de l’Associació de Veïns i Veïnes del Molí d’en Rovira), i tot seguit la Dj Neus González posarà música de ball en una festa batejada com a Falconfest. Després d’una 13a Trobada Nacional de Falcons molt exitosa a Castellcir on tots els membres de les 11 colles van recrear el perfil del castell de Cardona, en commemoració dels actes del Tricentenari del 1714, Vilafranca del Penedès acaba d’enllestir tots els detalls per fer del dissabte 11 de juliol la gran festa dels Falcons, els quals viuen una recuperació arreu del territori, des del maig del 2005, any en què es va formar la Federació de Colles de Falcons de Catalunya, amb les cinc colles existents en aquell moment. La família ha augmentat fins a ser onze colles que aixequen aquestes figures d’origen gimnàstic que provenen de Txèquia i que van començar a introduir-se a Catalunya a inicis del 1930. Si bé els falcons recullen referències als castellers en la indumentària i en algunes construccions, hi ha moltes diferències, ja que els falcons poden aixecar tant figures estàtiques com en moviment o presentar composicions amb figures simultànies. Més notícies a Tornaveu, fent clic aquí	Com cada any, l’organització de la Trobada Nacional de Falcons va a càrrec d’alguna de les 11 colles que formen la Federació de Colles de Falcons de Catalunya. Aprofitant l’avinentesa de la capitalitat cultural de Vilafranca, la colla vilafranquina s’ha encarregat d’acollir la 14 trobada. La Trobada de Falcons començarà a les 17h amb una … Continue reading Vilafranca del Penedès viurà la gran festa dels falcons →	Vilafranca del Penedès viurà la gran festa dels falcons	news	
https://www.vilaweb.cat/noticies/1r-festival-de-folklore-al-castell-de-montjuic/	24/06/2021	Coorganitzat per Adifolk i l’Esbart Català Dansaire, que se n’ha encarregat de la direcció artística, el cap de setmana de l’11 al 12 de juliol se celebra, de17h a 19h, el 1r Festival de Folklore al Castell de Montjuïc. “Tenim la intenció que es repeteixi, per això diem que és el primer festival”, explica Joan Gómez, president d’Adifolk, que afegeix que en un futur el festival pot dedicar-se en altres àmbits que no siguin només el de la dansa. “L’Esbart Català de Dansaires ens va venir a trobar, ja que després de viatjar per tot arreu, desitjaven que altres grups folklòrics acudissin a la ciutat a ballar. Com a associació per la difusió del folklore hem estat encantats de promoure aquest intercanvi cultural”, aprofundeix Gómez sobre la gènesi del festival. El dissabte 11 de juliol els assistents tindran l’oportunitat de gaudir de les danses del Grupo de Danzas Al-Saraf (Sevilla), Asociación Folklórica El Piñote(d’Astúries) i Korosti Dantza Taldea (de Guipúscoa). Per al diumenge, repetiran els grups de Sevilla i Guipúscoa, i a més hi actuaran la Moixiganga de Barcelona i l’Esbart Català de Dansaires. El festival es realitza a l’interior del Castell de Montjuïc, cosa que significa que per al dissabte cal pagar l’entrada al castell, excepte els registrats al programa Gaudir +BCN, els posseïdors de la targeta rosa gratuïta, entre d’altres opcions per entrar gratuïtament com s’especifica al web; per al diumenge l’entrada és gratuïta. L’equador de la Festa Catalana al Castell de Montjuïc El Festival forma part del programa de la Festa Catalana al Castell de Montjuïc, una iniciativa d’Adifolk, amb la col·laboració de l’Ajuntament de Barcelona que fins a dia d’avui ha programat sessions de cant coral, celebracions del solstici d’estiu amb colles de diables, entre d’altres. “Ens trobem a la meitat dels actes programats i podem dir que tot i el sol tan dur que està fent, omplim els actes i aconseguim rebre cada cap de setmana més de 5.000 assistents”, explica Joan Gómez que valora positivament la resposta d’enguany, tot i que lamenta algunes complicacions amb la infraestructura del castell. Després d’aquest 1r festival de Folklore, la programació de la Festa Catalana al Castell de Montjuïc es prendrà un descans fins al primer cap de setmana d’agost, quan s’oferirà un tastet dels grups que viatjaran a Turí en representació de la cultura popular catalana, cita estival que cada any Adifolkcelebra en un punt de la geografia mundial per fer visible el folklore català. Més notícies a Tornaveu, fent clic aquí	Coorganitzat per Adifolk i l’Esbart Català Dansaire, que se n’ha encarregat de la direcció artística, el cap de setmana de l’11 al 12 de juliol se celebra, de17h a 19h, el 1r Festival de Folklore al Castell de Montjuïc. “Tenim la intenció que es repeteixi, per això diem que és el primer festival”, explica Joan … Continue reading 1r Festival de Folklore al Castell de Montjuïc →	1r Festival de Folklore al Castell de Montjuïc	news	
https://www.vilaweb.cat/noticies/les-estrenes-arriba-una-versio-lliure-de-terminator-amb-arnold-schwarzenegger/	24/06/2021	‘Terminator’, el clàssic de ciència ficció creat el 1984 per James Cameron, torna a estar d’actualitat. Aquest cap de setmana s’estrena ‘Terminator Génesis’, una versió lliure del títol original. Arnold Schwarzenegger repeteix, trenta anys després, com el protector de Sarah Connor, per bé que la trama depara alguns canvis respecte la història original. D’altra banda, arriba als cinemes el film biogràfic del controvertit líder dels Beach Boys, Brian Wilson, ‘Love & Mercy’. > Terminator Genisys (‘Terminator Génesis’). Direcció: Alan Taylor. Intèrprets: Emilia Clarke; Arnold Schwarzenegger, Jason Clarke, Jai Courtney. Gènere: Ciència ficció. Esbós: Quan John Connor, líder de la resistència humana , envia al sergent Kyle Reese a l’any 1984 per protegir Sarah Connor i salvar el futur, un inesperat gir dels esdeveniments crea una línia temporal fracturada . Ara, el sergent Reese es troba en una versió nova i desconeguda del passat, on haurà de reconfigurar el futur. (Vídeo). > Love & Mercy. Direcció: Bill Pohlad. Intèrprets: Elizabeth Banks, Dee Wallace, Joanna Going; Paul Dano, John Cusack, Paul Giamatti. Gènere: Drama. Esbós: Brian Wilson, compositor, cantant i fundador dels Beach Boys, és una icona musical que va pagar un preu personal molt alt pel seu èxit. El film repassa més de tres dècades de la vida per explicar la història més fosca i complicada que s’amaga rere la cara superficial de la seva música, incloent la batalla de Wilson contra la malaltia mental i els abusos de les drogues. (Vídeo). > Elsa & Fred. Direcció: Michael Radford. Intèrprets: Shirley MacLaine, Marcia Gay Harden, Erika Alexander; Christopher Plummer, Scott Bakula, Chris Noth. Gènere: Drama. Esbós: Des de fa anys Elsa viu en un món de fantasia. En canvi, Fred fa temps que ja no espera res de la vida. Quan es queda vidu, la seva filla el trasllada a un petit apartament … on la seva veïna , Elsa, irromprà en la seva tranquil·la vida a la recerca d’una història d’amor. (Vídeo). > Paraíso. Direcció: Mariana Chenillo. Intèrprets: Daniela Rincón, Camila Selser, Beatriz Moreno; Andrés Almeida, José Sefami, Mario Escalante. Gènere: Comèdia. Esbós: Carmen i Alfredo són una parella que es muda a Mèxic DF per raons laborals. Allà el sobrepès que pateixen els suposarà un problema i Carmen convenç Alfredo per iniciar un règim, amb resultats desiguals. En paral·lel a la transformació exterior, els personatges s’adapten a la nova vida i van descobrint què els fa realment feliços. (Vídeo). > The Look of Silence (‘La Mirada del Silencio’). Direcció: Joshua Oppenheimer. Gènere: Documentari. Esbós: A través de l’anterior film del director, ‘The Act of Killing’, una família indonèsia descobreix com va morir el seu fill. Arran d’això el germà petit decideix trencar el silenci i la por amb què viuen els supervivents del genocidi per enfrontar-se als responsables d’aquelles atrocitats. (Vídeo). > Ti ricordi di me? (‘¿Te acuerdas de mi?’). Direcció: Rolando Ravello. Intèrprets: Ambra Angiolini, Susy Laude, Pia Engleberth; Edoardo Leo, Paolo Calabresi, Ennio Fantastichini. Gènere: Comèdia. Esbós: Bea i Roberto son una parella aparentment difícil de sostenir: ell és un aspirant a escriptor cleptòman i ella una professora amb narcolèpsia i atacs d’amnèsia. Després de conèixer-se a la consulta del psiquiatra, aniran descobrint que els uneixen les mateixes fílies i fòbies. (Vídeo).	‘Terminator’, el clàssic de ciència ficció creat el 1984 per James Cameron, torna a estar d’actualitat. Aquest cap de setmana s’estrena ‘Terminator Génesis’, una versió lliure del títol original. Arnold Schwarzenegger repeteix, trenta anys després, com el protector de Sarah Connor, per bé que la trama depara alguns canvis respecte la història original. D’altra banda, … Continue reading Les estrenes: Arriba una versió lliure de ‘Terminator’, amb Arnold Schwarzenegger →	Les estrenes: Arriba una versió lliure de 'Terminator', amb Arnold Schwarzenegger	news	
https://www.vilaweb.cat/noticies/la-cup-nomes-entrara-a-valorar-la-llista-unica-si-rep-propostes-concretes/	24/06/2021	La Candidatura d’Unitat Popular (CUP) participarà de les eleccions el proper 27 de setembre sota el nom de CUP-Crida Constituent. Ho ha ratificat avui en el marc de la seva assemblea nacional. La jornada ha tingut lloc a l’espai paranimf de la Universitat Jaume I de Castelló i hi han participat mig miler de persones. L’assemblea ha ratificat la proposta organitzativa, l’estructura de gestió i el nom de la candidatura resultant del procés ‘Per la ruptura’. La CUP manté la decisió de continuar debatent la hipòtesi d’una llista sense partits que tingui com a objectiu únic comptar vots en favor de la independència i convocar unes noves eleccions constituents. L’organització s’ha fixat la setmana vinent (18 de juliol) com a data límit per prendre la decisió definitiva sobre aquesta hipòtesi. El membre del secretariat nacional de la CUP, Xevi Generó, ha assenyalant que la CUP només entrarà a debatre la llista comuna si els arriba una proposta concreta. Generó també ha reiterat que la CUP no vol entrar en ‘cimeres espectacle’ i que ‘les reunions o relacions polítiques amb altres partits les valoraran més enllà del que puguin generar mediàticament’. Nou secretariat nacional de la CUP L’assemblea nacional de la CUP també ha servit per debatre i aprovar una nova estructura que adapti l’organització al fort creixement viscut quant a la representació municipal, comarcal i a les diputacions. A més, cal remarcar l’obtenció de representació al País Valencià, la recent creada CUP de Palma i la perspectiva d’augment de representació al Parlament de Catalunya, que situa la CUP a un nou escenari. En aquest marc, la CUP ha escollit un nou secretariat nacional de l’organització. Estarà format per quinze persones (quatre d’elles repeteixen mandat i s’hi incorporen onze persones noves). Les persones que en formen part són: Laia Altarriba (233 vots), Neus Montaner (216 vots), Xevi Generó (209 vots), Llorenç Casanova (199 vots), Laura Rafecas (195 vots), Xavier Monge (190 vots), Nora Miralles (178 vots), Isabel Chacón (160 vots), Ester Racobayera (138 vots), Hugo Alvira (133 vots), Guim Pros (129 vots), Roger Castellanos (127 vots), Tomàs Sayes (118 vots), Joel Jové (115 vots), Omar Diatta (84 vots).	La Candidatura d’Unitat Popular (CUP) participarà de les eleccions el proper 27 de setembre sota el nom de CUP-Crida Constituent. Ho ha ratificat avui en el marc de la seva assemblea nacional. La jornada ha tingut lloc a l’espai paranimf de la Universitat Jaume I de Castelló i hi han participat mig miler de persones. … Continue reading La CUP només entrarà a valorar la llista única si rep propostes concretes →	La CUP només entrarà a valorar la llista única si rep propostes concretes	news	
https://www.vilaweb.cat/noticies/els-assistents-a-la-commemoracio-de-la-matanca-de-srebrenica-obliguen-a-fugir-el-primer-ministre-serbi/	24/06/2021	Com cada any, Srebrenica commemora avui el genocidi comès per tropes sèrbies contra la població civil amb una cerimònia oficial, presidida pel batlle i representants de les associacions de víctimes. Dos anys després de la primera disculpa oficial de Sèrbia per la matança, el primer ministre del país, Aleksandar Vucic ha intentat assistir a l’acte per expressar el seu dolor. Però Vucic ha hagut de fugir atacat pels familiars de les víctimes que li han volgut pegar i li han llençat pedres. Srebrenica, un tranquil municipi de majoria musulmana enclavat al sud de Bòsnia i Hercegovina, va sortir de l’anonimat secular el 1995. Fa vint anys, aquest enrevessat topònim bosnià va saltar a primera plana com a sinònim de genocidi, de matança indiscriminada i, també, de vergonya internacional. L’11 de juliol de 1995, en plena guerra als Balcans, forces paramilitars sèrbies comandades pel general Ratko Mladic van encerclar la població, plena de refugiats, i hi van entrar sense cap mena d’oposició del contingent neerlandès de Cascs Blaus de l’ONU. Les forces sèrbies hi van assassinar més de vuit mil homes i nois i en van expulsar vint mil persones. Per la principal matança de civils a Europa després de la Segona Guerra Mundial, foren jutjats al Tribunal Penal Internacional i condemnats per crims de guerra els presidents de Sèrbia, Slobodan Milosevic (que es va morir a la presó el 2006), i dels serbis de Bòsnia, Radovan Karadzic, com a inductors; i el general Ratko Mladic, com a executor. Però en la matança, també hi va haver deixadesa de la comunitat internacional: des de la inacció dels Cascs Blaus desplegats sobre el terreny fins a la revelació recent, al diari The Guardian, que la caiguda de Srebrenica formava part de l’estratègia de la Gran Bretanya, França, els EUA i les mateixes Nacions Unides per a aconseguir la pau a qualsevol preu, fins i tot lliurant la ciutat a Mladic. Cerimònies simultànies a Barcelona i Sarajevo Els actes de record del vintè aniversari de la matança no sols es concentren a la ciutat bosniana. La Universitat de Barcelona, a través de l’Observatori Europeu de Memòries, organitza avui una commemoració simultània de la matança a Barcelona i Sarajevo amb la col·laboració de la Fundació Districte 11 i del Museu d’Història i la Fundació per la Democràcia Local de Bòsnia i Hercegovina. A la capital catalana, de 10.30 a 20.30, es farà a l’esplanada del Born Centre Cultural una lectura col·lectiva dels 8.873 noms de les persones assassinades que s’han pogut identificar fins ara. L’acte es tancarà amb el concert manifest ‘L’Escopetarra’, de l’artista i activista per la pau César López. A la capital bosniana, els mateixos 8.873 noms es projectaran a partir de les 20.00 a la façana del Museu d’Història de Bòsnia i Hercegovina, una projecció acompanyada de la performance ‘Guernica­-Srebrenica. La vida continua’ amb grafits en directe, música i videoart.	Com cada any, Srebrenica commemora avui el genocidi comès per tropes sèrbies contra la població civil amb una cerimònia oficial, presidida pel batlle i representants de les associacions de víctimes. Dos anys després de la primera disculpa oficial de Sèrbia per la matança, el primer ministre del país, Aleksandar Vucic ha intentat assistir a l’acte per expressar el seu … Continue reading Els assistents a la commemoració de la matança de Srebrenica obliguen a fugir el primer ministre serbi →	Els assistents a la commemoració de la matança de Srebrenica obliguen a fugir el primer ministre serbi	news	
https://www.vilaweb.cat/noticies/qui-pot-oblidar-que-ens-diu-la-tragedia-de-srebrenica-deuropa/	24/06/2021	Avui es compleixen vint anys de la tornada dels genocidis a Europa. El 1995 les tropes serbobosnianes sota el comandament del general Ratko Mladic, amb la col·laboració d’una unitat paramilitar de la veïna Sèrbia, van assassinar més de vuit mil homes i nens musulmans a Srebrenica. Després van llançar-ne els cossos en fosses. En van enregistrar alguns assassinats. El 2004 el Tribunal Penal Internacional per a l’ex-Iugoslàvia va declarar que les forces sèrbies havien comès genocidi a Srebrenica. Però dimecres passat, Rússia va vetar un projecte de resolució britànic que demanava de reconèixer el genocidi com ‘un requisit previ per a la reconciliació’. Sèrbia rebutja amb vehemència que aquelles atrocitats s’anomenin ‘genocidi’. Juntament amb els dirigents dels serbis de Bòsnia, Belgrad va pressionar Moscou perquè bloqués la resolució. I van aconseguir-ho. ‘Estem molt agraïts a tots els qui ens han ajudat’,deia el primer ministre serbi Aleksandar Vucic: ‘La Xina, Rússia, Veneçuela, Angola i molts més ens han contactat i estaven disposats a ajudar-nos.’ Que la resolució es morís a l’ONU serveix de ‘déjà vu’ ben dolorós: Srebrenica sempre ha simbolitzat la debilitat de la ‘comunitat internacional’. En el moment dels assassinats en massa, l’àrea era sota protecció de l’ONU. Una força de centenars de Cascs Blaus neerlandesos hi era per mantenir la ciutat fora de perill. Però no va servir de res: Mladic i els seus sequaços van prendre’n el control de tota manera. Les disputes diplomàtiques internacionals, amb tot, no han de fer oblidar que Srebrenica també va representar un altre fracàs europeu. Intentant d’etiquetar malament aquell acte terrible no enfortirà els lligams europeus. Per contra, reconèixer l’error és un pas endavant per a mirar de resoldre i evitar futures tragèdies. Les làpides que ajuden a explicar la història Em recordo, dret, al memorial de Srebrenica fa més d’una dècada. Tenia vint-i-dos anys: havia nascut i crescut als Balcans. Era estudiant universitari i treballava amb el Tribunal de Bòsnia i Hercegovina, que es preparava per jutjar crims de guerra al país. No obstant això, vaig tenir problemes per a processar què passava. Hi havia tombes obertes pertot arreu, amb taüts numerats alineats l’un al costat de l’altre. Centenars de dones sanglotaven. Algunes es desmaiaven. Plovia i la terra acabada d’excavar es va enfangar ràpidament. Des d’aleshores s’hi han continuat soterrant cossos, perquè han anat apareixent més fosses comunes. També han calgut dècades per a identificar-ne les restes. Així que l’angoixa torna a Srebrenica cada mes de juliol, quan milers de persones s’hi apleguen per recordar les víctimes. Uns quants centenars continuen en parador desconegut. El memorial de Srebrenica em va recordar nombrosos monuments de guerra més de tot Europa, destinats a aconseguir l’impossible: capturar el sentiment de pèrdua. Com es poden visualitzar generacions senceres aniquilades? D’entrada, esmentant-ne el nom. Això és el que fa Dzenana Halimovic, de manera commovedora, documentant la cara de cada víctima. Per què alguns es neguen a anomenar ‘genocidi’ els assassinats? La negació pot servir per a molts propòsits, però també és possible gràcies a la tossuda insistència que el que va passar als Balcans la dècada del 1990 fou un reflex d’odis ancestrals mutus. Els historiadors han rebutjat aquesta visió energèticament. Si l’odi és endèmic, la responsabilitat correspon a tothom… i per tant a ningú. Malgrat això, la creença persisteix. Sempre que els Balcans salten breument a les notícies, se’ns recorda ràpidament que les guerres derivaven de complicades divisions ètniques. Però quina guerra no és complicada? De fet, els conflictes dels Balcans reflecteixen problemes profundament europeus. Quan es recorda Srebrenica, paga la pena de considerar-ne tres: 1. Ens agrada d’explicar als nostres estudiants ‘les lliçons de l’Holocaust’, però oblidem que ha estat central en la idea d’una Europa unida. Així que recordar Srebrenica requerirà molt més que no pas memorials i discursos. Serà una batalla a llarg termini. 2. La destrucció de Iugoslàvia tenia les seves peculiaritats innegables, però, en perspectiva, els conflictes de la dècada del 1990 semblen una pre-figuració del radicalisme i de les campanyes antimusulmanes que hem vist més recentment a tot Europa. Els fantasmes dels Balcans són fantasmes europeus. Eren europeus infligint sofriments indicibles a europeus musulmans. 3. Els estats europeus han estat bons a l’hora d’elaborar mecanismes per a una Europa integrada, però terribles a l’hora de salvar els europeus en temps de tragèdia. La idea de la unitat europea ha estat increïblement captivadora. Però en termes de vida i mort, les potències europees han estat sovint impotents. Agafem l’exemple de Kossove el 1999, quan les forces sèrbies van desencadenar una altra tragèdia humana. Va ser la intervenció de l’OTAN, que va resultar decisiva. Des d’aleshores la UE ha enviat recursos en massa a Kossove, però el problema de la UE de prendre decisions oportunes i urgents en temps de crisi es manté. Qui pot oblidar? Els esdeveniments passats als Balcans, o a Ucraïna ara, revelen una obvietat, però no del tot percebuda: a l’est i al sud del continent, sovint les vides són sacrificables. Alguns dels europeus més empobrits viuen justament en zones frontereres geopolíticament amenaçades. Davant d’aquesta inseguretat, alguns continuaran mirant acríticament cap als Estats Units en cerca de protecció. I uns altres cercaran acríticament Rússia. És massa fàcil de carregar contra la UE, sobretot ara. L’ampliació de la unió sembla impopular. De Dinamarca al Regne Unit, els partits antiimmigració han guanyat terreny. D’una altra banda, la UE és un objectiu ambigu: els funcionaris a Estrasburg aproven resolució a resolució. I després hi ha un grapat de poderosos dirigents nacionals que es preocupen pels votants nacionals. A qui li importa, al capdavall, Bòsnia? Tanmateix, la batalla per Europa és probable que es jugui als marges. Sí, serà sobre les tensions entre la integració política i econòmica. Sí, serà sobre el control de la immigració i la contradicció inevitable entre l’obertura de les fronteres i la construcció de nous murs. Però la batalla per Europa també serà sobre qui pot recordar i que pot oblidar. Aquesta també és la raó per la qual Srebrenica és una tragèdia europea. Article d’Elidor Mehilli, professor assistent de la Universitat de la Ciutat de Nova York, publicat originalment a The Conversation.	Avui es compleixen vint anys de la tornada dels genocidis a Europa. El 1995 les tropes serbobosnianes sota el comandament del general Ratko Mladic, amb la col·laboració d’una unitat paramilitar de la veïna Sèrbia, van assassinar més de vuit mil homes i nens musulmans a Srebrenica. Després van llançar-ne els cossos en fosses. En van … Continue reading Qui pot oblidar? Què ens diu la tragèdia de Srebrenica d’Europa →	Qui pot oblidar? Què ens diu la tragèdia de Srebrenica d'Europa	news	
https://www.vilaweb.cat/noticies/una-enquesta-de-cdc-diu-que-un-55-dels-catalans-donaria-suport-a-una-llista-unitaria-amb-partits-i-amb-mas/	24/06/2021	Un 55% dels catalans donaria suport a una llista unitària on estiguessin representats membres de la societat civil, els partits polítics i amb la participació del president de la Generalitat, Artur Mas, segons una enquesta de CDC que ha revelat aquest dissabte la vice-presidenta del govern, Neus Munté. Aquest 55% s’assoliria amb una participació del 70%, mentre que amb una participació del 75% el percentatge a favor seria del 51%. En declaracions a Catalunya Ràdio, Munté ha defensat que això demostra que la suma ‘multiplica’ i ha reivindicat que ‘no poden haver-hi exclusions de cap tipus’, en referència a la llista sense polítics que defensen les entitats sobiranistes, la CUP i ERC. D’altra banda, ha apuntat que un govern de concentració seria una ‘bona’ opció després del 27-S. Munté ha explicat que l’enquesta es va fer la setmana passada i ha considerat que demostra que una suma entre els actors socials i polítics ‘suma, fa anar endavant’ i és ‘una combinació guanyadora que multiplica’. Ha afegit que el fet d’anar separats no donaria la majoria per fer els passos següents necessaris per aconseguir un estat independent. Per això, ha reivindicat una llista ‘que sigui el màxim de transversal i unitària’ que permeti que les eleccions s’entenguin clarament com a plebiscitàries i que ‘aglutini els millors actius civils i polítics’ per tal de poder guanyar les eleccions. En aquest sentit, ha dit que hi fossin Mas, el líder d’ERC Oriol Junqueras i el líder de les CUP, David Fernàndez, seria ‘un exemple dels actius principalisims del país’. Munté ha reivindicat la importància de Mas en aquest procés ja que l’ha ‘coliderat’ i està ‘apostant i assumint riscos personals i polítics’, així com ‘posant-se al capdavant de les demandes i reivindicacions’. ‘Com s’entendria que des d’una perspectiva sobiranista per voler guanyar unes eleccions que són imprescindibles en un moment tan històric, penséssim que persones que han aportat tant al procés no hi fossin?’, s’ha preguntat. Ha demanat també que aquells que diuen de forma taxativa que no volen polítics a la llista que expliquin el perquè quan al país hi ha un ‘plantejament majoritari’ on es compta amb la implicació dels polítics. En aquest sentit, ha recordat que no són unes eleccions normals i que fins i tot gent que podria no ser afí a una determinada força política defensa que societat civils i polítics ‘han d’anar junts’. Ha defensat que aquesta unió és la que ha permès arribar fins on està ara Catalunya i que cal continuar per aquesta direcció. ‘Ho hem de fer entre tots, ara és el moment’, ha dit. La també portaveu del govern ha demanat un espai de ‘serenor i tranquil·litat’ perquè els partits polítics puguin portar a terme les negociacions necessàries per aconseguir un acord sobre aquesta llista, com creu que han tingut les entitats. Pel que fa al dia després de les eleccions, Munté ha afirmat que la millor fórmula seria un govern amb coneixement i rigor sobre els temes del dia a dia per tirar endavant el país i també que permeti assolir l’objectiu d’aconseguir un estat independent. Per això, ha dit que un govern de concentració podria ser una ‘bona’ opció. D’altra banda, Munté ha considerat que aquells que no aposten per la independència i creuen que Catalunya pot millorar la seva situació haurien de ‘parlar clar’ i explicar com es poden fer més polítiques socials, tenir més diners per lluitar contra la pobresa i crear ocupació sense estructures d’Estat. Per a la portaveu, aquest és un discurs ‘trampós’ i ha assegurat que dir que es poden aconseguir aquestes fites ‘mantenint l’status quo de comunitat ofegada per l’estat és un frau’. D’altra banda, la vice-president també s’ha referit a la trobada que Mas mantindrà la propera setmana amb el Rei Felip VI i l’ha emmarcat dins de la ‘normalitat’ institucional i s’ha mostrat convençuda que s’abordarà amb ‘correcció institucional’ per part dels dos.	Un 55% dels catalans donaria suport a una llista unitària on estiguessin representats membres de la societat civil, els partits polítics i amb la participació del president de la Generalitat, Artur Mas, segons una enquesta de CDC que ha revelat aquest dissabte la vice-presidenta del govern, Neus Munté. Aquest 55% s’assoliria amb una participació del … Continue reading Una enquesta de CDC diu que un 55% dels catalans donaria suport a una llista unitària amb partits i amb Mas →	Una enquesta de CDC diu que un 55% dels catalans donaria suport a una llista unitària amb partits i amb Mas	news	
https://www.vilaweb.cat/noticies/fills-de-lexili-de-les-migracions-de-leducacio/	24/06/2021	Un bon amic em feia notar l’altre dia que ja no és possible dir que estudiar filosofia no serveix de res. Té tota la raó. Aquí tenim l’alcaldessa Colau i la regidora Pin, que no han acabat la llicenciatura però el currículum de les quals és indestriable dels estudis filosòfics. N’hi deu haver més, segur. Com a professora em fan replantejar el credo que no acabar els estudis és un error i un mal pas de futur. Però sobretot em renoven la fe en la connexió que els estudis universitaris anglosaxons estableixen entre filosofia, economia i política (en paral·lel a l’altra connexió que els guia: llatí, matemàtiques, història i literatura, coneixements que preparen per al canvi). I encara més: juntament amb alguns altres polítics d’aquest gran moment de canvis i recanvis, les senyores polítiques sorgides dels estudis filosòfics em duen a contemplar un mapa: la constel·lació de filles i fills de l’exili, de les migracions i de l’educació en les dècades prodigioses de l’estat del benestar i els seus camins agredolços. Anomalies històriques, d’aquelles que s’esdevenen de tant en tant, jo mateixa en sóc una. No fan sinó mostrar-se ací i allà les anomalies històriques, en aquest sorprenent i imaginatiu any 2015. Vegin David Fernàndez, per posar un altre cas de polític alternatiu i alhora significatiu d’una noció que no coneixíem fins ara: la política alternativa com a corcó i alhora baula del recanvi de la política convencional. Tampoc no ha acabat els estudis universitaris, de ciències polítiques en el seu cas. Com Colau i tanta gent a Catalunya, prové d’una família migrant en la generació dels avis. Quina formació, quina educació reglada tan diferent. Que s’han ampliat els marges de l’imaginari col·lectiu, tant i tant. Bé s’havia de notar, que tantes famílies ben formades políticament i socialment en els anys de la transició van fer bona feina amb les criatures. Aquí les tenim, les filles i els fills de l’educació. També. I els grecs? Aquests dies he quedat ben impressionada de sentir per la tele alguns dels seus polítics i intel·lectuals poliglots, s’expressen bé tant en anglès com en espanyol i segurament en més llengües foranes. Però sobretot em crida l’atenció el conjunt d’economistes de primera línia, de reconeixement internacional, entre les files de Syriza i el govern de Tsipras (i en l’anterior govern i en els equips de Brussel·les). Aquí entra també l’exili, que la història de la Grècia contemporània ha estat tremenda. Ianis Varoufakis ha estat un ministre el paper revulsiu del qual creixerà amb el temps, quan hagin passat aquests dies idiotes que segurament ja sabia que li caurien a sobre i que el titllen de ‘rock star’, arrogant i no sé què més. ‘No, home, no: és política’, va respondre a un periodista l’endemà de la seva dimissió quan el reporter li va dir que havia estat ‘sacrificat’ com a ministre de Finances. Així ho crec, que és política. Ha estat substituït per Evklidis Tsakalotos, un altre economista, més radical que ell i membre del nucli dur de Syriza, partit a què no pertany Varoufakis. Tots dos estan en la cinquantena, són carn i ungla i comparteixen algunes coses més. Són fills de l’exili grec. Varoufakis és fill d’un químic, professor universitari i president d’unes importants acereries que va ser empresonat i enviat a l’exili a Makrónisos, illa que el govern va utilitzar contra els que havien combatut en el camp comunista entre 1946-1949, la guerra civil grega. Son pare l’empeny a exiliar-se i fa estudis a Anglaterra (matemàtiques i economia). En els estudis troba per mentor Petros Móralis, que seria aviat primer ministre amb el PASOK. Amb l’arribada de Thatcher al govern, Varoufakis s’exilia a Austràlia. Torna a Atenes el 2000. Tsakalotos neix a Rotterdam, fill d’un enginyer civil de la indústria naviliera d’una bona família que es trasllada a Londres quan el nen té cinc anys per encetar la seva formació. Desconec si la família tenia previst que un dia li dirien ‘aristòcrata d’esquerres’. La seva educació britànica és més selecta i tot que la de Varoufakis, ha estat comparada amb la de l’actual ministre George Osborne, el de l’Exchequer, l’equivalent del Ministeri de Finances d’altres països. Es trasllada a Atenes als noranta, quan ja és catedràtic de la Universitat de Kent i és casat amb Heather D. Gibson, també economista reputada, escocesa, coautora de tantes publicacions científiques de la parella i ara directora-consellera del Banc de Grècia. La constel·lació de migracions, exilis i educació és també notòria en els amplis moviments civils i ciutadans que vivim arreu. Afegiu-hi vosaltres mateixos els noms i les trajectòries que valoreu perquè no hauríeu dit mai que els veuríem amb capacitat col·lectiva d’influència i de decisió. merce.ibarz@mesvilaweb.cat	Un bon amic em feia notar l’altre dia que ja no és possible dir que estudiar filosofia no serveix de res. Té tota la raó. Aquí tenim l’alcaldessa Colau i la regidora Pin, que no han acabat la llicenciatura però el currículum de les quals és indestriable dels estudis filosòfics. N’hi deu haver més, segur. … Continue reading Fills de l’exili, de les migracions, de l’educació →	Fills de l’exili, de les migracions, de l’educació	news	
https://www.vilaweb.cat/noticies/joan-rene-cdc-repeteix-com-a-president-de-la-diputacio-de-lleida-amb-el-suport-derc-i-psc/	24/06/2021	Joan Reñé (CDC) ha estat investit aquest dissabte president de la Diputació de Lleida per segon mandat consecutiu. Liderarà un govern en minoria amb Unió en una corporació amb set grups representats, dos més que en l’anterior legislatura. En concret, la novetat és l’entrada de Ciutadans i la CUP, amb un representant cadascun. La investidura de Reñé ha comptat amb els vots favorables de CiU i també d’ERC i del PSC. Els socialistes li han donat suport fruit d’un acord entre convergents i socialistes que també implicava consells comarcals. Reñé ha començat el mandat amb un discurs de fort caràcter independentista però alhora ha mostrat el seu respecte pel pacte PSC-C’s a la Paeria. Tot i els suports per a la votació de la investidura, Joan Reñé governarà en minoria amb els 12 diputats que sumen Convergència i Unió, un per sota de la majoria absoluta que sí que va tenir durant l’anterior mandat. Reñé asegura que no s’han plantejat fer ofertes a ningú per entrar al govern i creu que, tot i encapçalar un govern en minoria, podrà arribar acords amb la resta de grups per tirar endavant polítques a favor dels municipis. Dins el govern, CDC té deu diputats i Unió dos, un menys que fins ara. El nou ple de la Diputació de Lleida té quinze cares noves mentre que deu diputats repeteixen. Arran dels resultats del 24M CiU compta ara amb dotze diputats, dos menys que el 2011 i un per sota de la majoria absoluta. ERC ha triplicat la seva representació, passant de dos a sis diputats. El PSC n’ha perdut tres, de set a quatre, i el PP s’ha quedat només amb un dels dos representants que tenia. La CUP i C’s entren amb un representant cadascun. La Diputació de Lleida té 25 diputats que es reparteixen en funció de partits judicials. Aquesta legislatura el partit de Lleida té 13 representants, un més que fins ara. El que guanya Lleida el perd Balaguer, que passa de quatre a tres. El de Cervera també en té tres, mentre que la resta se’ls reparteixen les Borges Blanques, Solsona, la Seu d’Urgell, Tremp, Sort i Vielha. CiU ha perdut un diputat al partit judicial de Balaguer, Solsona i Vielha, però n’ha guanyat un a Lleida. ERC ha guanyat representació als partits judicials de Balaguer, Lleida, Solsona i Cervera. El PSC (amb la marca Unitat d’Aran) ha aconseguit arrabassar el de Vielha a CDA però n’ha perdut a Balaguer, Lleida i Cervera. Els diputats de PP, C’s i la CUP són tots del partit judicial de Lleida. Joan Reñé, que ha estat reelegit alcalde de Fondarella, també havia ostentat el càrrec de president del Consell Comarcal del Pla d’Urgell abans de ser nomenat president de la Diputació el 2011. Reñé és el vuitè president de la institució des del restabliment de la democràcia, el sisè de CiU, el partit que ha governat tradicionalment la institució tret de dues legislatures, del 1987 al 1990 amb el socialista Ramon Vilalta al capdavant, i del 2007 al 2011, amb un pacte PSC-ERC que va donar la presidència al republicà Jaume Gilabert. Moltes cares noves El grup de CiU a la Diputació renova la meitat dels membres. Repeteixen Joan Reñé, Josep Ibarz (alcalde d’Almacelles, al Segrià), Rosa Pujol (alcaldessa d’Aitona, al Segrià), Rosa Maria Perelló (alcaldessa de Tàrrega), Antoni Navinés (regidor de Montferrer i Castellbò, a l’Alt Urgell) i Gerard Sabarich (alcalde de Rialp, al Pallars Sobirà). Les novetats son Jordi Latorre (alcalde de Torrefarrera, al Segrià), Concepció Cañadell (alcaldessa de Térmens, a la Noguera), Joan Ubach (alcalde de Tremp), Enric Mir (alcalde de les Borges Blanques) i els diputats d’UDC, Paco Cerdà (regidor a la Paeria de Lleida) i Rosa Maria Mora (alcaldessa d’Anglesola, a l’Urgell), que serà substituïda a mig mandat per Francesc Sabanés (alcalde de Ribera d’Ondara, a la Segarra). Per part d’ERC, repeteixen Jaume Gilabert (alcalde de Montgai, a la Noguera) i Miquel Serra (alcalde d’Alcarràs, al Segrià) i s’incorporen Joan Talarn (alcalde de Bellvís, al Pla d’Urgell), Núria Marín (regidora a la Paeria de Lleida), Pere Solé (regidor de Sant Guim de Freixenet, a la Segarra) i Albert Bajona (regidor de Clariana de Cardener, al Solsonès). Els diputats provincials del PSC que repeteixen són Enric Colom (alcalde de Torre-serona, al Segrià) i Josep Ramon Branzuela (alcalde de Torres de Segre, al Segrià). Entren Sara Mestres (regidora a la Paeria de Lleida) i Paco Boya (regidor a Les) com a representant d’Unitat d’Aran. Finalment, el PP hi és present amb Dolors López (regidora a la Paeria de Lleida), Ciutadans amb Ángeles Ribes (regidora a la Paeria de Lleida), i la CUP amb Joel Jové (regidor a Alfés, al Segrià).	Joan Reñé (CDC) ha estat investit aquest dissabte president de la Diputació de Lleida per segon mandat consecutiu. Liderarà un govern en minoria amb Unió en una corporació amb set grups representats, dos més que en l’anterior legislatura. En concret, la novetat és l’entrada de Ciutadans i la CUP, amb un representant cadascun. La investidura … Continue reading Joan Reñé (CDC) repeteix com a president de la Diputació de Lleida amb el suport d’ERC i PSC →	Joan Reñé (CDC) repeteix com a president de la Diputació de Lleida amb el suport d'ERC i PSC	news	
https://www.vilaweb.cat/noticies/avui-fa-tres-cents-anys-de-la-capitulacio-de-palma/	24/06/2021	L’11 de setembre de 1714 va representar la caiguda de Barcelona després d’un any llarg de setge borbònic. La capital del Principat no va ser, amb tot, l’últim focus de resistència austriacista: el Castell de Cardona va capitular a l’exèrcit de Felip d’Anjou al cap d’una setmana. Però les caigudes de Barcelona i Cardona tampoc no van marcar la fi de la guerra al nostre país, atès que l’illa de Mallorca va mantenir-se fidel a Carles d’Àustria fins l’11 de juliol de 1715, avui fa tres segles. Avui fa tres segles, el comandant de les tropes borbòniques, el cavaller François Bidal d’Asfeld, va rebre les claus de Palma. Malgrat les ordres de Felip V i que ell mateix havia protagonitzat la crema de Xàtiva i més poblacions valencianes just després de la batalla d’Almansa, la primavera del 1707, l’entrada a la capital mallorquina no va comportar-ne la destrucció, gràcies sobretot a l’estratègia conjunta del comandant militar anglo-irlandès de Menorca, George Forbes, i de l’últim virrei austriacista, Josep Antoni de Rubí. En les capitulacions, signades l’1 de juliol anterior, els representants de les institucions mallorquines havien demanat als ocupants la confirmació de l’ordre constitucional que havia regit la vida del Regne de Mallorca fins aleshores. Ben lluny d’això, la resposta de Felip de Borbó i els seus ministres fou l’aplicació d’un Decret de Nova Planta, el 28 de novembre de 1715, amb què per dret de conquesta es van abolir les institucions pròpies i es van imposar les lleis i institucions del Regne de Castella, basades en l’absolutisme monàrquic. A partir d’aleshores s’imposaren també a les Illes (tret de Menorca, sota sobirania britànica pràcticament tot el segle XVIII) la militarització, la centralització i castellanització, la destrucció dels símbols d’identitat i l’aculturació, a més de l’espoliació. Per a recordar la capitulació de fa tres-cents anys i denunciar que les Illes continuen sotmeses a ‘l’Espanya castellana que nega el dret de ser i de decidir’, la Comissió Cívica del Tricentenari 1715-2015 és al darrere d’un acte commemoratiu avui a les Voltes de Palma (20.00) amb lectures dramatitzades, parlaments, cançoners, xeremiers, glossadors i un concert de cloenda.	L’11 de setembre de 1714 va representar la caiguda de Barcelona després d’un any llarg de setge borbònic. La capital del Principat no va ser, amb tot, l’últim focus de resistència austriacista: el Castell de Cardona va capitular a l’exèrcit de Felip d’Anjou al cap d’una setmana. Però les caigudes de Barcelona i Cardona tampoc … Continue reading Avui fa tres-cents anys de la capitulació de Palma →	Avui fa tres-cents anys de la capitulació de Palma	news	
https://www.vilaweb.cat/noticies/fem-les-maletes-digitals/	24/06/2021	Arriba el temps de les vacances i de fer maletes. Normalment tendim a ficar-hi tota mena de roba, però deixem de banda l’apartat digital el que és necessari per a poder comunicar-nos amb l’exterior sense morir en l’intent. Perquè per molt que diguem que ens n’anem de vacances per desconnectar, és bastant relatiu: qui més qui menys vol enviar Whatsapp i compartir fotos. Abans d’entrar en detalls tècnics, un parell de consells elementals: -Si en teniu, poseu a la maleta una bateria extra per al telèfon o dispositius electrònics. Per esmentar només un cas, fareu moltes fotos, així que amb la bateria extra us estalviareu de quedar-vos sense suc a migdia. Si no en teniu, plantegeu-vos molt seriosament de comprar-ne una, per uns 20 euros a Amazon. -I si heu de llogar un cotxe i teniu un GPS mòbil i els mapes del lloc on aneu, tipus TomTom i Garmin, poseu-lo també a la maleta. No sabeu com s’agraeix un GPS en llocs que ens són desconeguts! I ara anem als dispositius tipus smartphones, pissarretes o similars. Trucades de veu (roaming encara) Segur que heu llegit o vist la notícia que la UE posarà fi al roaming. No canteu victòria: llegiu-ne la lletra petita i veureu que diu que serà el 2017 i, sobretot, parla de petit incrementa en el cost de les trucades. Però la majoria de tarifes tenen trucades ‘sense cost’, així que per molta llei, pagareu, segur que pagareu. Per exemple, si sou de Movistar, 23 cèntims per minut si feu la trucada i, no ho oblideu, 6,1 cèntims per minut de les trucades que rebeu. Això són preus per a la UE: fora de la UE és un escàndol que no m’atreveixo a escriure aquí. Els de Vodafone cobren exactament el mateix i 0,12 cèntims per establiment de trucada. No n’he tret l’aigua clara, amb l’establiment de trucada de Movistar… Comparat amb les trucades locals de què teniu una franquícia, és un preu elevat, molt elevat, així que penseu en les opcions Skype o trucades de Whatsapp. Hi ha alternatives! En aquest tema sóc del parer del nostre gran amic Albert Cuesta: el roaming no s’acabarà mai, canviarà de nom com passa amb els acords d’interconnexió , mutarà, però continuarem pagant, i especialment les operadores del sud de la UE, que són les que reben un gran volum de turistes i no volen perdre l’oportunitat d’una gran gallina dels ous d’or. Accedir a dades d’internet (Whatsapp) Ara ve quan el maten. Si us pensàveu que amb els pocs euros de les trucades de veu us en sortiríeu, torneu-hi a pensar, perquè avui el consum el fem en dades: molt de consum! El mail, Whatsapp, Facebook, Instagran, Twitter… Vosaltres mateixos podeu completar la llista. I no podeu agafar com a patró de consum el que feu quan treballeu o sou a casa, perquè la vida del turista és la del nòmada que no para mai quiet, surt de l’hotel al matí i comença la seva activitat per aprofitar el preu hora de turista, que ja sabeu que és caríssim. I si encara no en sou conscients, feu la divisió del cost de les vacances per les hores que teniu de vacances. Seguint amb el tema de la poca similitud del consum de dades, per si amb la nostra activitat normal de dades no en teníem prou, cal afegir-hi les consultes als mapes de Google per a localitzar aquell punt amagat en una ciutat o poblet que no coneixem, la pujada de les dues mil fotos que hem fet per poder publicar-les a tot arreu, el consum de còpies de seguretat (perquè segur que no voleu que les vostres fotos, que us han costat un pressupost, es perdin)… Resumint, segur que fareu un ús intensiu de dades encara que, a priori, penseu que us en sortireu amb un parell de megabytes. Si voleu saber quant gasteu de dades, tots els sistemes tenen monitors de consum. Per a Android, aneu a ‘Ajustaments > Ús de dades’; per a iOS aneu a ‘Configuració > Dades mòbils’. Però el millor és fer servir aplicacions especifiques. Per a Android, Onavo Count és el que heu d’instal·lar i fa exactament això, comptar com gasteu les dades i avisar-vos quan us en quedeu sense. Per a iOS, i també per a Android, Data Monitor us tindrà al dia del vostre consum de dades i de wi-fi. Si el que voleu és reduir el vostre consum de dades, de vacances o treballant, sempre va bé. Instal·leu Onavo Extend, versió iOS i Android, que et notifica si superes un límit que tu mateix marques i fins i tot comprimeix les imatges per a estalviar dades. Tingueu en compte que el sistema que fan servir els d’Onavo Extend és crear una VPN entre el vostre dispositiu i els seus servidors, que fan de proxy. Demanen les dades dels llocs on voleu navegar per poder comprimir les imatges en canvi de saber tots els vostres hàbits de navegació. Vosaltres decidiu. Itinerància I què us volen cobrar les vostres operadores per aquest concepte tan simpàtic que es diu ‘itinerància de dades’? Sempre pendents d’aprimar-vos les butxaques? Doncs Movistar, sempre dins la UE, 2,41 euros el dia i per cada 25 MB, els de Vodafone tenen una tarifa sense mínims de 0,24 euros per MB (però això són 6 euros pels mateixos 25 MB de Movistar) o una tarifa de 3 euros el dia. Posem-hi context: una foto de bona resolució són, com a mínim, 1,5 MB; un vídeo de 15 segons són 35 MB, més que els 25 MB. Per sort els de Whatsapp i els de Twitter redueixen les fotos a uns 0,2-0,3 MB i això fa més àgil compartir-les i ‘ens costa’ menys megabytes en canvi d’un moment de procés al nostre telèfon, una mica de consum de bateria per fer la compressió i, sobretot, pèrdua de qualitat, perquè s’envia amb la qualitat suficient per a veure-la al nostre telèfon, no per ampliar-la o imprimir-la. Instagram, al contrari, és una xarxa per a compartir fotografies i no les redueix ni en perdem qualitat. Així que si sou instagramers, amb una dotzena de fotos us heu polit el paquet del dia. Continuem posant-hi context, i això també us servirà per a la vostra tarifa de dades local: una cançó de Spotify a 96 kbps de qualitat, no gaire bona, són de mitjana uns 3 MB; a 160 kbps, una bona qualitat, són 5 MB. Així que cinc cançons i llestos! Si voleu fer servir Whatsapp per fer trucades de veu, consumireu de mitjana 1 MB per cada 2 minuts. Skype gasta uns 0,75 MB pels mateixos dos minuts. No us prengueu aquestes dades al peu de la lletra, són molt variables depenent de la qualitat de la trucada. Whatsapp i Skype intentaran donar-vos la màxima qualitat de trucada, però dependrà de la connexió que tingueu: si teniu 4G gastareu més que amb 3G perquè tindreu més qualitat. I recordeu que la qualitat màxima és la mínima dels dos interlocutors: si tu tens 4G, però a l’altre costat només tenen 3G, anireu amb 3G. I, sobretot, després de tot això no us deixeu el carregador o els cables perquè ja us veig corrents a la botiga a comprar-ne un d’emergència! I recordeu, també, que no en tots els països els endolls tenen dos forats!	Arriba el temps de les vacances i de fer maletes. Normalment tendim a ficar-hi tota mena de roba, però deixem de banda l’apartat digital el que és necessari per a poder comunicar-nos amb l’exterior sense morir en l’intent. Perquè per molt que diguem que ens n’anem de vacances per desconnectar, és bastant relatiu: qui més … Continue reading Fem les maletes… digitals →	Fem les maletes... digitals	news	
https://www.vilaweb.cat/noticies/juli-soler-esperit-en-revolta/	24/06/2021	Juli Soler va arribar al Bulli l’any 1981 per fer-se’n càrrec. Aquell jove nascut a Terrassa el 1949 era un enamorat de la restauració i de la música. Ell va desenvolupar un concepte modern de restaurant, a l’espai de la sala i en la gestió. Perquè era un modern, que viatjava, que va viure uns anys setanta vitals i excessius, sempre renovadors i desinhibits, al costat d’altres noms significatius en la restauració a Catalunya, com Ramon Parellada i Fermí Puig, i fins a ensopegar i donar ales al cuiner Ferran Adrià, del 1987 al 2011. Tots dos de costat van revolucionar la cuina d’avantguarda i la idea de restaurant en el tombant del segle XX. Recordem la figura de Juli Soler, que s’ha mort fa pocs dies, a partir dels fragments de dos textos que ens ajuden a conèixer-lo millor en els seus inicis en el món de la restauració. Una colla de records sobre el Juli Soler d’abans del Bulli es concentren el en llibre ‘Diàlegs a Barcelona: Ramon Parellada i Fermí Puig’ (La Magrana, 2010). Tots dos van estar vinculats amb Juli Soler durant els anys setanta, abans que arribés al Bulli. Explica Ramon Parellada, fill de la nissaga de fondistes de la Fonda Europa de Granollers, que encara molt jovenet, a finals dels setanta i en aquesta ciutat, va muntar en un local de la família un espai d’experimentació, que va anomenar ‘poliesportiu dels sentits’. Era Ca la Sila. L’espai tenia un escenari i una cuina de carbó. Al voltant d’aquests dos elements, explica Parellada, hi passaven coses cada dia, fins a altes hores de la matinada. Diu que era un cabaret berlinès en ple centre de Granollers. I va contractar de director del cabaret el seu amic Juli Soler. Diu Ramon Parellada: ‘Hi acudia una activa colla del Cafè Vic, de la capital vigatana, entre els quals hi havia Quimi Portet i el dibuixant Toni Coromina, que cantava i ballava amb ell. (…) Era un local molt experimental. També contractava «gènere artístic» a Barcelona, per exemple al Zeleste, amb artistes com ara el Gato Pérez, Jaume Sisa i d’altres. Quan passava algun circ per Granollers, llogàvem de sotamà artistes perquè hi vinguessin a fer el seu número. Els convidàvem a sopar a canvi del número. D’aquesta manera era perfectament possible veure passar a l’interior de la Sila un ós pedalejant damunt d’una bicicleta, mentre la clientela sopava o ballava. (…) La decoració i la il·luminació havien estat dissenyades per l’arquitecte Dani Freixas. Va ser el seu primer premi FAD d’interiorisme. (…) El director del cabaret era Juli Soler i vam començar a portar-hi grups importants com la Passadena Roof Orquestra. Fins i tot ens vam embolicar a fer de productors d’espectacles, per exemple, amb el Teatre Lliure de Barcelona o Angel Pavloski. Va durar dos anys amb prou feines, del 1979 al 1980, una època de transició política en què semblava que qualsevol nit podia sortir el sol. La frase del Sisa era exacta. (…) El Manolo del bar Dallas de Granollers va entrar a formar part de la plantilla de la Sila com a responsable dels cambrers. Juli Soler li va demanar que assagés un número per pujar a l’escenari les nits que no teníem espectacle programat. Va reunir tots els cambrers de l’establiment, els va col·locar un llum de miner al front, la safata al palmell de la mà i, així guarnits, els feia cantar a cor «La Santa espina» en castellà…’ Continua Ramon Parellada: ‘El meu invent de Ca la Sila va procurar força mala fama a la família de la Fonda Europa. Fins al punt que el consell moral de les forces vives de Granollers va anar a trobar el meu pare per dir-li que jo estava portant el municipi a la perdició i que havia de tancar les portes de l’antre. (…) El meu pare em va dir simplement: ‘Porta’m les claus de Ca la Sila.’ Així es va acabar. (…) Juli i jo vam decidir plegar i emigrar. Juli Soler va anar a passar uns dies de descans a Roses i allà el van fitxar els del Bulli, fins a convertir-se’n en director.’ I enllaçant amb aquest relat de Ramon Parellada, recuperem alguns extractes relatats pel mateix Juli Soler, que explica la seva arribada accidentada un 25 de desembre del 1980 al Bulli de la cala Montjoi, per entrevistar-se amb el doctor Schilling, el propietari. Explica Juli Soler: ‘Jo només havia estat un parell de cops a la cala. La carretera estava plena de sots i clots. El telèfon només funcionava a estones, hi havia freqüents talls d’electricitat; no era una zona protegida com ho és ara, sinó més aviat una zona abandonada, però no vaig dubtar gens davant la idea de desaparèixer del meu mapa del moment. Suposava un canvi de vida, i la idea de fer-me càrrec d’un dels millors restaurants de Catalunya em va infondre valor per assumir el repte. La nit anterior, la nit de Nadal, va ser bona de veritat, com de costum. L’endemà havia de llevar-me a les 10 per anar cap a El Bulli, però la puntualitat no és el meu fort, i em vaig despertar a les 12. Vaig sortir volant cap a la carretera de la cala Montjoi. Portava un abric de pell de xai i, malgrat que estàvem en ple mes de desembre, feia un sol de justícia. Vaig anar pujant a peu per la carretera, nerviós. Pujava i pujava, i al cap de dos quilòmetres vaig passar per davant del Dolmen esbufegant, i dos quilòmetres més endavant per la Torre del Sastre. Quan ja no em quedaven forces ni alè, un Seat 1500 va aparèixer per un revolt i vaig fer autostop.’ Continua: ‘Així vaig arribar a l’Hacienda El Bulli; anys després, vaig registrar el nom de Restaurant El Bulli, perquè allò d’Hacienda mai no m’havia agradat. Tan bon punt hi vaig entrar, vaig trobar-me amb la Marketta i el seu marit, esperant-me. Acabades les presentacions de rigor, em van convidar a degustar amb ells la prova del menú de Cap d’Any que havia preparat el Neichel. Durant el dinar ja em vaig adonar que allò que interessava el doctor Schilling, més enllà del mateix negoci, era la gastronomia, orientada al gust per la taula, amb rigor i un màxim de coneixements, i sempre amb l’interès d’oferir al comensal moments d’intens plaer. Ja en aquella època, El Bulli es distingia de la resta de taules del país. Fins i tot els mateixos utensilis, les copes de vi o la vaixella, els portava d’Alemanya i prenia com a inspiració els grans restaurants del moment, com els de l’Alain Chapel, el Jacques Pic, etc. Fins i tot la forma de servir, el tracte i, en definitiva, el funcionament es basaven en aquells models. Segons sembla, al doctor li va agradar la forma descarada d’explicar que, per a mi, el més important era que la gent s’ho passés bé i que sabia com aconseguir-ho. Tanmateix, la meva experiència en l’art del bon menjar i beure, inclosos els meus coneixements de l’ofici, no estaven a l’altura, ni tan sols per començar. I així li ho vaig fer saber, i llavors el doctor em va proposar dos mesos intensius de viatges i visites als millors restaurants de França, Bèlgica i Alemanya. Quan vaig tornar, a mitjans de març de 1981, vaig assumir la meva primera temporada com a director.’	Juli Soler va arribar al Bulli l’any 1981 per fer-se’n càrrec. Aquell jove nascut a Terrassa el 1949 era un enamorat de la restauració i de la música. Ell va desenvolupar un concepte modern de restaurant, a l’espai de la sala i en la gestió. Perquè era un modern, que viatjava, que va viure uns … Continue reading Juli Soler, esperit en revolta →	Juli Soler, esperit en revolta	news	
https://www.vilaweb.cat/noticies/neix-democrates-de-catalunya-la-refundacio-independentista-dunio/	24/06/2021	El sector independentista d’Unió que s’havia agrupat en la Plataforma Hereus UDC 1931 ha presentat avui el nou partit Demòcrates de Catalunya. La presentació pública s’ha fet a la Sala Barts de Barcelona, plena de gom a gom amb un miler de persones i gent que ha hagut de seguir l’acte des del vestíbul. L’ex-president del Parlament Joan Rigol, l’actual presidenta Núria de Gispert i el secretari d’Universitats, Antoni Castellà, han estat les cares més visibles del nou projecte, que han assegurat que neix per ‘estar al costat del president Mas’ i treballar perquè el 27-S s’entengui com un plebiscit i aconseguir la independència de Catalunya. Tots ells han estat molt crítics amb a direcció d’UDC. Castellà ha explicat que el nou partit neix per ‘salvar’ l’esperit d’UDC ja que ha assegurat que tot i que es perden les sigles no perden l’ànima. ‘Ens poden treure les lletres però no l’ànima d’un projecte fidel al poble i que defensa la independència’, ha declarat. Segons ha dit, el partit neix amb la voluntat de ser diferents als tradicionals, sense estructures tancades, sense militants i ‘amb voluntaris’, sense secretari general i amb un comitè de govern nacional i territorial ‘iguals’. Ha afegit que l’objectiu d’aquest comitè serà coordinar el debat ideològic i escollit els candidats, que ha assegurat que es farà a través de primàries ‘de veritat’. Sobre si el 27-s hi haurà un candidat de Demòcrates de Catalunya, Castellà ha assegurat que aquest és un dels debats que s’ha de tractar en el si del nou partit. Ha explicat també que Demòcrates de Catalunya neix com un partit ‘pobre’ perquè no compta amb finançament per part dels bancs i s’han compromès a no endeutar-se demanant diners als bancs. Durant tota la presentació, la crítica a l’actual direcció d’UDC, encarnada per Josep Antoni Duran i Lleida, ha estat constant. Per exemple, Castellà ha dit que el partit neix ‘perquè mai més ningú passi por ni rebi una trucada amenaçadora’. ‘Avui tanquem la porta, passem pàgina i deixem enrere el Palace i tot el que representa’, ha asseverat. De Gispert ha assegurat que amb la presentació del nou partit acaba ‘l’agonia’ de cinc anys i ha afirmat que volen defensar clarament la independència de Catalunya i deixar enrere aquells que encara defensen un projecte ‘regionalista i autonomista’. En aquest sentit, ha dit que si encara hi ha qui vol defensar ‘una miqueta d’autogovern’ que ho continuï fent. La presidenta també ha dit que el nou partit vol sentir la veu del poble ‘i anar AVE amunt i avall a la suite del Palace, a Chile o a Nova York i dient amb tuits que això que es fa a Catalunya no té futur’, en una al·lusió clara a Duran i Lleida. D’altra banda, també ha criticat que els tres consellers d’Unió Ramon Espadaler, Josep Maria Pelegrí i Joana Ortega han estat durant la legislatura ‘al costat de Mas i teòricament del procés’ i han marxat dient que ho feien per coherència. Ha afirmat que l’objectiu del partit és contribuir al procés que viu Catalunya ‘per enriquir-lo i eixamplar-lo’ i no defensar terceres vies ni mitges sobiranies. ‘Volem estar al costat del president Mas’, ha dit. En aquesta línia, De Gispert ha defensat que Mas ‘ha donat la cara i s’ha compromès’. Per la seva part, Rigol ha defensat que volen la independència per aconseguir la màxima plenitud i desenvolupament del país i per ‘dir no a l’expoli fiscal’. Demanen sacrificis en pro del procés Tant Castellà com De Gispert han explicat que el procés per arribar al nou partit no ha estat fàcil i que han viscut un moment ‘trist i difícil’, en paraules de la presidenta, perquè han hagut de trencat amb el seu partit. Castellà ha dit que aquest ha estat el seu ‘sacrifici’ i que ho han fet per ‘fer pinya’ a favor del procés que viu Catalunya. Per això, ha reclamat que la resta de partits i entitats que tenen aquest mateix objectiu també facin els seus sacrificis. De Gispert també s’ha dirigit a CDC assegurant que els crítics no haurien trencat la federació sinó que ‘l’han trencat els altres’ i per això ha augurat que mantindran ‘lligams’ amb els convergents. Aquetes demandes les han pogut sentir des de la primera família representants de diversos partits i entitats civils. Entre ells Alfred Bosch (ERC), Josep Rull (CDC), el conseller d’Economia, Andreu Mas-Colell; la consellera d’Ensenyament, Irene Rigau; el president de l’Associació Catalana de Municipis (AMI), Josep Maria Vila d’Abadal i la presidenta d’Òmnium Cultural, Muriel Casals, entre d’altres. En l’acte també han participat el fill de Carrasco Pi i Formiguera, Raimon Carrasco.	El sector independentista d’Unió que s’havia agrupat en la Plataforma Hereus UDC 1931 ha presentat avui el nou partit Demòcrates de Catalunya. La presentació pública s’ha fet a la Sala Barts de Barcelona, plena de gom a gom amb un miler de persones i gent que ha hagut de seguir l’acte des del vestíbul. L’ex-president … Continue reading Neix Demòcrates de Catalunya, la refundació independentista d’Unió →	Neix Demòcrates de Catalunya, la refundació independentista d'Unió	news	
https://www.vilaweb.cat/noticies/raul-romeva-encapcalara-la-llista-del-27-s/	24/06/2021	Raül Romeva, Carme Forcadell i Muriel Casals aniran al capdamunt de la candidatura acordada entre CDC, ERC i les entitats sobiranistes, segons que ha avançat TV3. El pacte, el van concretar CDC i ERC dilluns a la nit. I ahir, en una reunió al Palau de la Generalitat, va ser presentat a les entitats sobiranistes, que ja el van donar per tancat. També es va obrir a més formacions independentistes. Tal com preveu l’acord, Artur Mas serà el quart de la llista i Oriol Junqueras, el cinquè. [Informació relacionada. Entrevista amb Raül Romeva: ‘No compto els vots a Barcelona en Comú en el no a la independència’] Just després de saber-se que encapçalaran la llista sobiranista, tant Raül Romeva com Carme Forcadell i Muriel Casals han llançat el mateix piulet a Twitter: Quant a la resta de posicions, la sisena i la setena tampoc no serien polítics, i a partir de la vuitena se seguiria un repartiment del 58% per a CDC i el 42% per a ERC. Si els partits decideixen de posar-hi militants o independents és cosa seva, però si proposen gent de fora del partit ha de ser per consens. Demòcrates de Catalunya podria formar part de la quota convergent, i Moviment d’Esquerres, de la republicana. Ahir, després de la reunió, tant CDC com ERC van exposar el pacte als seus òrgans de direcció per a rebre’n l’aval. Tots dos partits van ratificar-lo, per bé que al consell nacional d’ERC s’hi va viure un intens debat. També l’ANC va anunciar que el secretariat nacional havia aprovat la proposta, malgrat que reclamava més informació. L’acord no defineix únicament com s’ha de configurar la llista, sinó que també s’ha parlat de després del 27-S. Segons informacions d’alguns mitjans, es preveu que Mas serà investit president de la Generalitat en cas d’aconseguir la majoria necessària. També hi ha sobre la taula un govern de coalició i l’aplicació del contingut dels informes elaborats pel Consell Assessor per a la Transició Nacional. La CUP no entra a la llista La CUP ja ha dit que no hi participaria, perquè reclamava una candidatura sense polítics i amb unes eleccions constituents consecutives al 27-S. Ho ha argumentat dient que els havien ‘canviat el tauler de joc’, i ha negat que hi hagi cap pacte de governabilitat o de no-agressió, com s’ha publicat.	Raül Romeva, Carme Forcadell i Muriel Casals aniran al capdamunt de la candidatura acordada entre CDC, ERC i les entitats sobiranistes, segons que ha avançat TV3. El pacte, el van concretar CDC i ERC dilluns a la nit. I ahir, en una reunió al Palau de la Generalitat, va ser presentat a les entitats sobiranistes, … Continue reading Raül Romeva encapçalarà la llista del 27-S →	Raül Romeva encapçalarà la llista del 27-S	news	
https://www.vilaweb.cat/noticies/lhora-deuropa/	24/06/2021	El procés de construcció europea s’ha anat produint, de manera lentíssima, a còpia de crisis. Actualment en tenim dues, focalitzades territorialment, que poden donar peu a una nova passa endavant, si se saben gestionar de la manera adequada. D’una banda, hi tenim la crisi (el canvi?) en relació a Grècia. El govern grec, liderat per Alexis Tsipras, ha fet un pols a la Unió Europea. Em fa la impressió que, en aquest pols, no han tengut en compte els dos plans absolutament diferents de lògica política en què s’està actuant. Grècia ho està fent, bàsicament, en clau de ‘sobirania nacional’. Però, malgrat totes les sortides de to, les previsibles mentides i les provocacions, Europa no deixarà caure Grècia. I no és que no ho pogués fer, si volgués. Vull dir que l’economia grega no suposa ni tan sols un 2% del PIB de tota la Unió Europea. I, per tant, tendria poca rellevància econòmica deixar Grècia fora de l’euro i, fins i tot, fora de la Unió. Però, a banda del component geopolític (importantíssim, d’altra banda), hi ha el component estrictament polític. I el pes simbòlic. Europa no deixarà caure Grècia perquè no es pot permetre fer passes endarrere en el procés de construcció d’aquest gran projecte comú. L’altre focus d’inestabilitat és el Regne Unit. Tenint plena consciència del fet que una part de la societat britànica és partidària de la sortida de la Unió Europea, l’europeista moderat David Cameron ha decidit enfocar el problema de cara i, previsiblement l’any vinent, convocarà un referèndum en què els ciutadans de la Gran Bretanya i d’Irlanda del Nord hauran de dir si volen continuar dins la Unió Europea o si volen sortir-ne. El referèndum anunciat per David Cameron ha estat vist com a mannà caigut del cel pels nacionalistes escocesos, que ja han demanat formalment que el referèndum sigui territorialitzat. És a dir, que a Escòcia es faci a banda de la resta del Regne Unit. Nicola Sturgen ja ha avançat que, si a Escòcia surt un Sí a Europa i a Anglaterra surt un No, Escòcia continuarà dins la Unió Europa. Així mateix, l’SNP està explorant una fórmula que permeti que Escòcia accedeixi a l’euro encara que Anglaterra, Gal·les i Irlanda del Nord continuïn funcionant amb lliures esterlines. Tot això, legalment, resulta possible, i en aquella part tan civilitzada del món ningú no en qüestiona tampoc la legitimitat. Podria ser, en un futur, que el Regne Unit tengués una part dins la UE i una altra fora, i que una part pagàs en lliures esterlines i una altra en euros. La democràcia aplicada permet aquestes coses. 'Si Europa actua de generosament amb Grècia i de manera comprensiva amb el Regne Unit, qualsevol estat de la UE també ha de correspondre amb la disposició a rebaixar el grau de sobirania nacional Particularment, crec que, de la mateixa manera que Grècia continuarà dins la Unió Europea (no m’atreviria a fer una afirmació tan contundent en relació a la permanència dins l’eurozona), David Cameron aconseguirà que la majoria dels ciutadans del Regne Unit votin a favor de cotinuar formant part de l’Europa unida que, de mica en mica, es va construint. Seguiran sent una part una mica particular, amb determinades extravagàncies, un pèl estranya, però, inqüestionablement, europea. Tan europea com la resta, vaja. No fa falta dir que, si Grècia roman a la Unió Europea i a l’eurozona, i, encara més, si hi entràs Escòcia, encara que continuàs dins el Regne Unit, pretendre, posem per cas, que una Catalunya independent en quedaria fora fa alguna cosa més que gana de riure, o vergonya aliena (per qui opina així). Si les coses van com resulta previsible, en sortir dels dos atzucacs esmentats, la Unió Europea té una ocasió magnífica per fer una passa endavant. Si Europa actua de manera generosa amb Grècia i de manera comprensiva amb el Regne Unit, qualsevol estat integrat a la Unió també ha de correspondre amb la disposició favorable a rebaixar el grau de sobirania nacional. Mentre la sobirania nacional prevalgui per damunt del desig compartit de construcció d’una unió política d’àmbit superior, Europa continuarà sent un nan polític, al costat del seu pes econòmic i estratègic. Si Europa fos més sòlida políticament podria evitar humiliacions com la que sofreix, ara mateix, a mans de Rússia, a la maltractada Ucraïna. I toca que ara els federalistes europeus ens facem sentir, i reclamem menys pes dels estats i més pes per a la Unió Europea, avançant en la línia que ja proposava, fa seixanta-sis anys, un dels pares fundadors, Jean Monnet, cap als Estats Units d’Europa.	El procés de construcció europea s’ha anat produint, de manera lentíssima, a còpia de crisis. Actualment en tenim dues, focalitzades territorialment, que poden donar peu a una nova passa endavant, si se saben gestionar de la manera adequada. D’una banda, hi tenim la crisi (el canvi?) en relació a Grècia. El govern grec, liderat per Alexis Tsipras, ha fet … Continue reading L’hora d’Europa →	L'hora d'Europa	news	
https://www.vilaweb.cat/noticies/acusen-iglesias-de-fitxar-per-la-dieta-deurodiputat-i-marxar/	24/06/2021	Pablo Iglesias predica el que no compleix. El líder de Podem va fitxar a les nou del matí del dia 25 de juny a l’eurocambra, fet que permet cobrar la dieta d’aproximadament 300 euros (destinada a esmorzar, dinar, sopar i dormir la nit següent), i acte seguit va marxar cap a l’aeroport camí de Badalona, on tenia un míting a la tarda. Un eurodiputat català que va coincidir físicament amb el dirigent espanyol a la sala on els parlamentaris realitzen la signatura va veure com fitxava. Fins i tot van mantenir una conversa d’uns minuts, amb alguns retrets polítics. “Se’n va anar crispat”, recorda el català, que mitja hora més tard va acudir al despatx d’Iglesias per proposar-li de fer un cafè i parlar amb més calma de l’enganxada. Ja no hi era. Aquella tarda, el secretari general de Podem tenia un míting al parc del Gran Sol de Badalona amb la líder de la formació a Catalunya, Gemma Ubasart, i el candidat a la Generalitat, Albano-Dante Fachin. “Quan les classes populars catalanes rugeixen, els que fa anys que els roben ens titllen de lerrouxistes”, va arengar Iglesias en el seu discurs. Aquest diari s’ha posat en contacte amb l’equip d’Iglesias, però no ha obtingut resposta ni justificació a la seva actuació, que en molts països europeus constitueix un autèntic escàndol. De fet, el 2011, l’eurodiputada socialista espanyola Eider Gardiazábal va ser enxampada pel desaparegut ‘News of the World’ a les 9.56 hores del 21 de gener d’aquell any fitxant a l’eurocambra. Menys de mitja hora després ja era a l’aeroport de Brussel·les. No és el primer episodi poc ortodox que protagonitza Iglesias en la seva singladura europea. L’agenda de Podem marca el ritme a Europa, però no l’agenda política, sinó la personal d’Iglesias, que ahir va causar un retard d’una hora en el vol Estrasburg-Madrid de les dues del migdia. El seu equip va demanar a l’agència de viatges del Parlament Europeu si existia “alguna alternativa” perquè Iglesias es pogués quedar fins al final de les votacions de l’últim ple abans de l’estiu, que anava molt carregat. La companyia Air Nostrum, franquícia d’Iberia, va accedir a retardar una hora l’enlairament. El secretari general de la formació va voler compartir aquesta gestió amb la resta d’eurodiputats de l’Estat espanyol i els va enviar un correu electrònic a tres quarts d’una, en plena votació: “Estimats eurodiputats, tenint en compte la importància dels vots que estan tenint lloc ara mateix, hem rebut informació que es podria retardar el vol.” “Ens han dit que com a màxim es retarda fins a les 15 hores”, continuava. Indignació portuguesa Iglesias, però, no comptava amb la indignació dels eurodiputats portuguesos, que van perdre l’enllaç a Madrid amb Lisboa i Porto. “Es pensa que el món acaba a Madrid”, lamentaven fonts europees. La gestió tampoc no va agradar a altres parlamentaris espanyols, com ara l’independent Enrique Calvet, que va recordar a Iglesias que hi havia un altre vol a les 19 hores. Si bé és veritat que la majoria de passatgers d’aquests trajectes són eurodiputats, també hi viatgen habitualment turistes i empresaris. “Dubto molt que els eurodiputats quedem gaire bé imposant un retard a passatgers de la societat civil. A mi m’indignaria aquest privilegi”, va lamentar Calvet. Vista la volada que agafava la notícia, Podem va remarcar que l’equip tècnic d’Iglesias es va limitar a sol·licitar informació a l’agència i que va ser la companyia la que va oferir retardar la sortida. Normalment, els eurodiputats arriben amb temps al vol de les dues, però en aquest últim ple abans de vacances s’havien acumulat un gran nombre de votacions, que finalment van acabar a les 13.20 h. Cap problema, l’avió els esperava.	Pablo Iglesias predica el que no compleix. El líder de Podem va fitxar a les nou del matí del dia 25 de juny a l’eurocambra, fet que permet cobrar la dieta d’aproximadament 300 euros (destinada a esmorzar, dinar, sopar i dormir la nit següent), i acte seguit va marxar cap a l’aeroport camí de Badalona, … Continue reading Acusen Iglesias de fitxar per la dieta d’eurodiputat i marxar →	Acusen Iglesias de fitxar per la dieta d'eurodiputat i marxar	news	
https://www.vilaweb.cat/noticies/qui-es-politic/	24/06/2021	Metges que adverteixen (i amb raó) que nouvinguts i aliens a la medicina prediquen la no-vacunació. Taxistes que es queixen amb contundència de l’intrusisme que suposa Úber. Per ser catedràtic a la universitat, el tribunal que t’examina està format per catedràtics que donen o neguen el vist-i-plau a formar part del seu selecte club. I sí, és clar, periodistes que alerten que qualsevol amb un telèfon mòbil pot fer-se passar per periodista. Advocats, jutges, veterinaris. No conec cap col·lectiu que no sigui gelós amb ell i que no es presenti com a indispensable per executar la funció que té encomanada. El problema de polítics sí/polítics no és que s’ha acabat assimilant que ser polític és una professió més; quan en realitat és una funció en si mateixa: la de vehicular, gestionar i executar els desitjos d’una comunitat. Qui és un polític? Aquesta pregunta és una pregunta parany. En lloc de preguntar-nos “qui és un polític” hauríem de preguntar-nos “qui pot fer de polític”. En el mateix moment que votar (o abstenir-se) és un gest polític, tothom pot ser polític. Cridar en plaça davant la multitud: “President, posi les urnes!” és un crit polític, i ningú discuteix que Carme Forcadell –exregidora d’ERC a l’Ajuntament de Sabadell– és un nom fantàstic per anar a una llista sense polítics. En lloc d’anar a mirar carnets i currículums a la recerca de l’expulsió automàtica per haver estat polític, potser que mirem aptituds per fer política. I més ara, quan s’obre el foc real i fer política serà un exercici majúscul: es tracta de desendollar-se de tot un estat membre de la UE per muntar-ne un de propi i a més amb l’hostilitat anunciada d’aquest estat. S’entén perfectament que per visualitzar que el procés el mou la societat civil sigui la societat civil qui lideri la llista en detriment dels polítics. Però una cosa és no liderar i una altra prescindir. O no havíem quedat que l’important és sumar i que ningú quedi fora?	Metges que adverteixen (i amb raó) que nouvinguts i aliens a la medicina prediquen la no-vacunació. Taxistes que es queixen amb contundència de l’intrusisme que suposa Úber. Per ser catedràtic a la universitat, el tribunal que t’examina està format per catedràtics que donen o neguen el vist-i-plau a formar part del seu selecte club. I … Continue reading Qui és polític? →	Qui és polític?	news	
https://www.vilaweb.cat/noticies/laporta/	24/06/2021	Aquests dies de campanya recordo molt l’època que Joan Laporta va viure assetjat per la premsa, pels tribunals i per un sector de socis del Barça que demanaven el seu cap esperonats per la intransigència política, disfressada de moralitat, que tan sovint s’apodera del país. Llavors Laporta esmorzava en una terrassa que hi ha prop de casa. Aquest diari pertanyia a un parell d’empresaris unionistes fans de la Constitució. Jo, que sóc bastant caguetes, encara que alguns em tinguin per valent, sortia de casa preocupat per un motiu o un altre i cada setmana es produïa la mateixa escena. Quan passava pel costat del bar, veia Laporta somrient, amb la cara brillant de salut i d’optimisme. Aquesta solidesa em deixava impressionat i és una cosa que sempre he admirat més que els seus èxits com a president del Barça. Laporta ha sigut l’únic home públic del país que ha anat de cara i que ha sobreviscut per explicar-ho. El que Cruyff va fer en el camp del futbol, ell ho va fer en el camp de la catalanitat. Laporta va demostrar que els catalans podem guanyar sense amagar ni estrafer la nostra personalitat política. Qualsevol que entengui que el poder i el talent neixen d’una vitalitat irreductible comprendrà quina va ser la base dels seus èxits i el motiu dels odis que va generar. En aquells moments difícils que ara recordava, vaig mirar d’explicar-ho en un article però no vaig poder perquè la Constitució no prohibeix el sectarisme. Ara que Laporta es torna a presentar, hi voldria insistir. Veient la deriva que ha pres l’independentisme, veient la neollengua que estan fabricant els anomenats representants de la societat civil, la reaparició d’una figura executiva com la seva seria un revulsiu. Contra el puritanisme cínic del país que s’amaga sota les faldilles de les monges i se la casca en secret, res no ens convé tant com un Laporta que doni força al Barça i substància a la idea que encara és més que un club. Ho té difícil perquè el 2003 el país anava amunt i ara està atrapat en un garbuix de dubtes infantils.	Aquests dies de campanya recordo molt l’època que Joan Laporta va viure assetjat per la premsa, pels tribunals i per un sector de socis del Barça que demanaven el seu cap esperonats per la intransigència política, disfressada de moralitat, que tan sovint s’apodera del país. Llavors Laporta esmorzava en una terrassa que hi ha prop … Continue reading Laporta →	Laporta	news	
https://www.vilaweb.cat/noticies/twentytu-el-hostel-del-segle-xxii-2/	24/06/2021	Només té tres anys, però s’ha sabut diferenciar i trobar un espai en el competit sector hoteler barceloní. Parlem del Twentytú, un alberg de nova generació situat, com indica el nom, al districte 22@ del Poblenou. I és partint dels dos grans valors d’aquest barri digital, la sostenibilitat i la innovació, que es destaca aquest ‘hi-tech eco-hostel’. En el terreny de la tecnologia i internet, el Twentytú no sols es limita a tenir ordinadors d’ús gratuït als espais comuns, televisors i projectors per a presentacions i wi-fi de franc a tot l’edifici. Com explica Daniel Pérez, des del començament també segueix una estratègia intensiva a les xarxes socials (amb comptes a Facebook, Instagram, Pinterest, Twitter…) i disposa d’una aplicació per a mòbils. La tecnologia també hi és molt present en el terreny de l’eficiència energètica i ecològica: va ser el primer establiment d’allotjament turístic de l’àrea de Barcelona a obtenir la màxima qualificació energètica i fa pocs mesos que ha esdevingut el primer ‘hostel’ del món a rebre la certificació Biosphere Responsible Tourism. Al Twentytú, la il·luminació funciona amb tecnologia LED i s’activa per detecció de moviment o amb temporitzadors; totes les instal·lacions de l’edifici es gestionen amb sistemes domòtics i monitoritzats des de recepció, i incorpora dispositius ‘smartwatts’ per a llegir la potència i el consum instantani de totes les línies elèctriques. També integra un sistema de gestió hotelera que permet, en el moment de l’ingrés, d’activar totes les instal·lacions interiors de l’habitació, i desactivar-les a la sortida, per a optimitzar-ne els consums. Per tot plegat, el Twentytú ha estat cas d’estudi de la plataforma Construction21, una iniciativa europea promoguda per la UNESCO que té per objectiu d’impulsar l’edificació sostenible a Europa. · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	Només té tres anys, però s’ha sabut diferenciar i trobar un espai en el competit sector hoteler barceloní. Parlem del Twentytú, un alberg de nova generació situat, com indica el nom, al districte 22@ del Poblenou. I és partint dels dos grans valors d’aquest barri digital, la sostenibilitat i la innovació, que es destaca aquest … Continue reading Twentytú, el ‘hostel’ del segle XXII →	Twentytú, el 'hostel' del segle XXII	news	
https://www.vilaweb.cat/noticies/cdc-i-erc-acosten-posicions-i-la-cup-estudia-el-seu-paper/	24/06/2021	CDC i ERC continuen reunits al Palau de la Generalitat per parlar de la llista independentista conjunta del 27-S. Segons alguns participants en la trobada, una de les opcions que es debat és que Artur Mas i Oriol Junqueras formin part de la llista. També hi podrien entrar més representants de partits polítics, però la llista fóra encapçalada per un independent. La CUP també ha estat present a la trobada, i ara ha reunit el secretariat nacional per decidir quina posició pren. Segons les fonts consultades, pot ser que la CUP es presenti pel seu compte i que acordi no atacar l’eventual candidatura avalada per CDC i ERC. La llista amb CDC i ERC és la proposta que es negocia ara, tot i que no hi ha cap acord tancat. Esquerra Republicana ha explicat, a través d’un piulet, que es continua debatent per a definir com podria ser l’acord, que encara no és tancat. No hi ha acord tancat. S’explora com definir la fórmula guanyadora i concretar els passos per garantir la independència. — Esquerra Republicana (@Esquerra_ERC) July 13, 2015 Les entitats, que també n’han sortit, han dit que encara no hi havia acord i que havia estat una trobada molt positiva: ‘No sortim de cap negociació, ha estat una reunió per a parlar de les propostes de manera constructiva’, ha dit Jordi Sànchez (ANC). També ha explicat que la proposta definitiva se sabria els dies vinents i que avui ningú més no faria declaracions sobre la reunió. Muriel Casals (Òmnium) ha dit: ‘Ha estat una reunió llarga i fructífera.’ En la reunió, hi han participat, a més del president de la Generalitat, el coordinador general de CDC, Josep Rull; el vice-secretari general de Coordinació Institucional de CDC, Lluís Corominas; el president d’ERC, Oriol Junqueras; la secretària general d’ERC, Marta Rovira; el diputat de la CUP David Fernàndez, juntament amb Xevi Generó, membre del secretariat nacional; el president de l’ANC, Jordi Sànchez; la presidenta d’Òmnium Cultural, Muriel Casals; i el president de l’AMI, Josep Maria Vila d’Abadal. Després s’hi han afegit Magda Casamitjana i Pere Almeda, de Moviment d’Esquerres; i Antoni Castellà, de Demòcrates de Catalunya. El conseller de la Presidència, Francesc Homs, també hi ha participat. Per reforçar la trobada posterior de Mas, CDC i ERC, hi ha anat també el secretari general adjunt d’ERC, Lluís Salvadó. Compte enrere Queden pocs dies si es vol acordar una llista conjunta per a les eleccions del 27-S. La CUP ha marcat una data límit abans de prendre la decisió definitiva: dissabte, dia 18 de juliol. Si en aquest termini no s’arriba a cap pacte entre CDC, ERC, la CUP, juntament amb ANC i Òmnium —disposades a entrar en una llista sense polítics—, la CUP es presentarà a les eleccions amb el nom CUP-Crida Constituent, tal com va ratificar dissabte l’assemblea nacional. I posa més condicions: que la llista sigui sense partits ni polítics i que immediatament després de les eleccions plebiscitàries se’n convoquin unes altres de constituents. Divendres el president de la Generalitat, Artur Mas, va arribar a convocar una cimera de partits i entitats, però es va acabar ajornant per dificultats d’agenda de la CUP. A més, la CUP va demanar que les converses no fossin un espectacle. El líder d’ERC, Oriol Junqueras, també va demanar discreció. Un dels punts delicats de la negociació serà la presència de polítics a la llista. D’una banda, ERC i la CUP ja han dit clarament que volen que els polítics s’apartin d’aquesta candidatura. ANC i Òmnium també opten per deixar-ne els polítics fora. En canvi, CDC insisteix que seria millor sumar-los-hi i no fer cap exclusió. Tot amb tot, diuen que prioritzaran el màxim consens i que, per tant, s’avindrien a negociar una llista sense polítics. Enquestes Sobre això, dissabte CDC va fer pública una enquesta encarregada pel partit que anunciava que una llista amb representants de la societat civil, amb polítics i també amb la participació del president Mas obtindria un 55% dels vots a les eleccions. Hi hagi polítics o no, la llista conjunta seria l’opció que afavoriria més l’independentisme, segons un sondatge publicat per La Vanguardia. Pronosticava que l’independentisme només guanyaria les eleccions del 27 de setembre si s’hi presentés en una llista comuna. El sondatge preveia que si CDC, ERC i la CUP acabaven pactant una candidatura única tindrien majoria absoluta al parlament, amb un interval entre 68 i 72 escons i el 46,7% dels vots. En canvi, si anessin separats, els escons de CDC, ERC i la CUP no arribarien a la majoria absoluta. En tots dos casos, l’independentisme no assoliria el 50% dels vots del 27-S, segons La Vanguardia.	CDC i ERC continuen reunits al Palau de la Generalitat per parlar de la llista independentista conjunta del 27-S. Segons alguns participants en la trobada, una de les opcions que es debat és que Artur Mas i Oriol Junqueras formin part de la llista. També hi podrien entrar més representants de partits polítics, però la … Continue reading CDC i ERC acosten posicions i la CUP estudia el seu paper →	CDC i ERC acosten posicions i la CUP estudia el seu paper	news	
https://www.vilaweb.cat/noticies/la-delegada-densenyament-a-barcelona-diu-al-tsjc-que-va-fer-dues-reunions-amb-directors-descoles-sobre-el-9-n/	24/06/2021	La delegada del govern d’Ensenyament a Barcelona, Montserrat Llobet, ha assegurat davant el Tribunal Superior de Justícia de Catalunya (TSJC) que el mes d’octubre passat, en dues reunions, va informar desenes de directors d’escoles i instituts sobre els preparatius del 9-N, però que en cap moment no els va donar instruccions. Segons ella, va explicar-los quines opcions tenien arran de l’anunci del president de la Generalitat, Artur Mas, de dur a terme el procés participatiu als centres docents. Aquesta versió matisa la que va donar la consellera d’Ensenyament, Irene Rigau, a la fiscalia, i contradiu la de dos inspectors que van denunciar suposades pressions als directors. Les declaracions anteriors Les declaracions d’avui eren les primeres davant el magistrat del TSJC que porta el cas obert arran de la querella de la fiscalia i del sindicat Manos Limpias contra Mas, Rigau i Ortega pel 9-N. Poc després d’aquella data, la consellera va enviar un escrit a la fiscalia en què deia que ni ella ni ningú del departament no havia ‘dirigit ordres, instruccions, suggeriments o comunicacions verbals o escrites’ als directors o responsables de centres públics d’ensenyament ‘suggerint o recomanant que consentissin l’accés als col·laboradors i/o voluntaris del procés participatiu’. A més, assegurava que no s’havien pas fet reunions entre responsables del Departament d’Ensenyament i directors de centres d’ensenyament ‘per determinar la manera de procedir en relació amb el procés participatiu’. Nogensmenys, dos inspectors d’educació van enviar un informe a l’alta inspecció de l’estat. Hi deien que alguns directors assistents a aquestes reunions els havien fet arribar que els responsables del departament els havien donat ‘instruccions’ sobre com col·laborar amb el procés participatiu. Per això, la fiscalia va demanar que declaressin com a testimonis aquests dos directors i la directora dels serveis territorials d’Ensenyament a Barcelona Comarques, que engloba diverses comarques de l’àrea metropolitana. Segons un dels inspectors, els directors li van explicar que les reunions s’havien fet el 16 i el 22 d’octubre i els havien instat a permetre l’ús dels centres i a cercar voluntaris per obrir-los el dia 9 de novembre. El contingut de les reunions No obstant això, fonts de la defensa han explicat que els inspectors no havien pogut certificar exactament què s’havia dit en aquelles reunions perquè no hi eren, i que tampoc no havien pogut concretar quines suposades pressions o coaccions van rebre els directors. Un dels inspectors ha fet avinent al magistrat instructor uns quants correus electrònics que va bescanviar amb alguns directors parlant de la qüestió, i també el de la directora territorial convocant la reunió. La reunió, segons fonts de la defensa, la va convocar per iniciativa pròpia la directora territorial i la va proposar a la secretària general del departament. Ho féu després de rebre nombroses trucades de directors de centres que havien vist l’anunci públic del president Mas sobre el procés participatiu i volien saber com havien de procedir. Per no haver de respondre als directors un per un, va decidir de reunir-los a tots en dues sessions. En la primera hi van anar uns cinquanta directors, i a la segona, uns cinc. En aquestes trobades, a la seu de la delegació d’Ensenyament a Barcelona, al carrer de Casp, la directora territorial va recordar, en presència de l’inspector en cap, que el departament no organitzava el procés participatiu però que els edificis, com que són propietat de la Generalitat, servirien aquell dia per a posar-hi les urnes. A més, el 16 d’octubre el procés participatiu no havia estat encara suspès pel Tribunal Constitucional, cosa que va passar dies després. En vista d’això, els directors van ser assabentats que tenien tres opcions: no col·laborar i que l’edifici no s’utilitzés, cedir l’espai i donar les claus a algú del departament, o col·laborar i obrir el centre i fer-se’n càrrec. Si escollien aquesta tercera opció, s’havien d’apuntar com a voluntaris a la web del procés participatiu. Les reunions, segons que ha explicat la directora territorial al TSJC, van ser ‘informals’, i els directors hi van discutir les implicacions legals de cedir els espais. Alguns van demanar de rebre la informació per escrit, però la directora territorial va al·legar que el departament no organitzava el procés i per tant no podia fer-ho.	La delegada del govern d’Ensenyament a Barcelona, Montserrat Llobet, ha assegurat davant el Tribunal Superior de Justícia de Catalunya (TSJC) que el mes d’octubre passat, en dues reunions, va informar desenes de directors d’escoles i instituts sobre els preparatius del 9-N, però que en cap moment no els va donar instruccions. Segons ella, va explicar-los … Continue reading La delegada d’Ensenyament a Barcelona diu al TSJC que va fer dues reunions amb directors d’escoles sobre el 9-N →	La delegada d'Ensenyament a Barcelona diu al TSJC que va fer dues reunions amb directors d'escoles sobre el 9-N	news	
https://www.vilaweb.cat/noticies/acord-entre-la-ue-i-grecia-per-a-negociar-un-tercer-rescat/	24/06/2021	La Unió Europea i Grècia han arribat a un acord, segons que ha anunciat el president del Consell Europeu, Donald Tusk. Després de disset hores de negociacions, els dinou estats membres de la zona euro han pactat les mesures que faran possible d’obrir les converses per a un programa de rescat per a Grècia: ‘L’Eurogrup ha arribat a un acord per unanimitat. Tot és a punt per a anar al programa d’ESM per a Grècia amb reformes serioses i suport financer’, ha dit Tusk. ‘No hi haurà cap Grexit’, ha celebrat el president de la Comissió Europea, Jean-Claude Juncker. Tanmateix, l’acord requereix que el parlament grec aprovi les reformes exigides. Mentre no arribi tot el rescat, l’Eurogrup estudiarà com donar finançament immediat a Grècia. ‘Només teníem un objectiu, assolir un acord, i després de disset hores de negociacions, finalment l’hem assolit’, ha dit el president del Consell, Donald Tusk. Tal com havien previst els ministres d’Economia i Finances de l’euro, el pacte inclou ‘condicions estrictes que s’han de complir’ amb l’aprovació de mesures al parlament grec abans de dimecres. Les mesures inclouen augments de l’IVA, retallades de les pensions i un enduriment de la reforma laboral. L’objectiu de l’aprovació de les iniciatives és, diuen els mandataris, reconstruir la confiança amb Grècia. La cancellera alemanya, Angela Merkel, una de les més dures envers el govern de Tsipras, ha assegurat que creia que es podia recuperar, aquesta confiança. I la directora general de l’FMI, Christine Lagarde, ha dit que aquesta nit, ‘llarga i laboriosa’, havia servit per a obrir una etapa de confiança que caldria consolidar complint els compromisos. El president de la Comissió Europea, Jean-Claude Juncker, ha assegurat que el parlament d’Atenes aprovaria les mesures exigides, ni que siguin molt allunyades del model ideològic de Syriza. Ha negat que les demandes dels socis de l’Eurozona hagin estat una humiliació per a Grècia. ‘No hi ha guanyadors ni perdedors’, ha dit. El govern d’Alexis Tsipras ha acceptat, de fet, quasi totes les exigències que li presentava l’eurozona. També la creació d’un fons amb actius per a privatitzar per valor d’un màxim de 50.000 milions d’euros que, tot i que inicialment s’havia de basar a Luxemburg, finalment serà a Grècia. El president de l’Eurogrup, Jeroen Dijsselbloem, ha dit que el fons s’utilitzarà ‘per reduir el deute’ i també per generar diners. En concret, ha dit que 25.000 milions del fons podrien servir per a recapitalitzar la banca grega, i la resta per a rebaixar el deute i per a la despesa del govern d’Atenes. El procés del rescat L’acord entre els líders de l’eurozona i Grècia preveu d’obrir negociacions per un nou rescat de tres anys d’uns 84.000 milions d’euros un cop les mesures exigides s’hagin aprovat al parlament d’Atenes, les hagi validades l’Eurogrup a través d’una teleconferència (que probablement serà dimecres) i els parlaments de sis països de l’euro, entre els quals Alemanya, hagin votat a favor de prestar diners a Grècia. Parlar d’un rescat servirà per a començar negociacions formals, que poden durar setmanes, segons que ha admès Dijsselbloem. Mentrestant, l’Eurogrup estudiarà mesures de finançament d’urgència, tenint en compte les necessitats immediates de liquiditat de Grècia, on hi ha restriccions de capital des de fa dues setmanes. Dilluns vinent, Atenes ha de fer un nou pagament d’uns 7.000 milions d’euros al BCE, i encara deu 1.600 milions a l’FMI.	La Unió Europea i Grècia han arribat a un acord, segons que ha anunciat el president del Consell Europeu, Donald Tusk. Després de disset hores de negociacions, els dinou estats membres de la zona euro han pactat les mesures que faran possible d’obrir les converses per a un programa de rescat per a Grècia: ‘L’Eurogrup … Continue reading Acord entre la UE i Grècia per a negociar un tercer rescat →	Acord entre la UE i Grècia per a negociar un tercer rescat	news	
https://www.vilaweb.cat/noticies/thisisacoup-letiqueta-global-que-va-neixer-a-barcelona/	24/06/2021	Diumenge a la tarda, una activista anomenada Francesca va enviar un missatge de text a una quarantena de persones, entre les quals membres del moviment dels indignats i de Barcelona en Comú. ‘Aquest és un missatge important sobre Grècia […] Aquests nois reunits ara a l’Eurogrup, tots fan anar Twitter i es mereixen que algú els digui que han d’arribar a un tracte amb Tsipras i deixar de voler-lo enderrocar’. Poca estona després, naixia a Barcelona l’etiqueta #ThisIsACoup (‘Això és un cop d’estat’), que de seguida va esdevenir tendència a la xarxa social, on continua essent una de les etiquetes més utilitzades. La primera persona que apareix a Twitter fent anar l’etiqueta és@smaccarone, un professor de matemàtiques i física de Barcelona. Tot i que ell mateix ha volgut aclarir que es tractava d’una campanya col·lectiva. CLARIFICATION: #ThisIsACoup is a collective campaign by indignados, activists from @bcnencomu and social movements. — Sandro Maccarrone (@smaccarrone) July 13, 2015 Fa unes hores, el mateix Sandro Maccarrone ha difós un comunicat on s’explica com es va gestar i difondre l’etiqueta #ThisIsACoup: El grup d’activistes havia estat fent servir Telegram per a organitzar una conferència a Barcelona, la #GlobalRevExp, i van decidir donar suport a la proposta de Francesca, que proposava de fer servir l’etiqueta #SaveGreece. ‘Som activistes en línia i investigadors dels moviments socials en xarxa de tot el món, activistes del moviment dels indignats espanyols i membres de la plataforma ciutadana Barcelona en Comú’, expliquen. Una hora després d’haver rebut el missatge de Francesca un altre usuari va respondre proposant una etiqueta ‘més agressiva’, com ara #ThisIsACoup. Una etiqueta que també vol ser un gest de complicitat amb l’egípcia #NotACoup, que va ser tendència el 2011 durant la primavera àrab. Diumenge a les vuit del vespre, aquest mateix grup d’activistes van fer córrer informació bàsica sobre la campanya a través de grups de telegram, WhatsApp i Facebook. Una hora més tard, la batllessa de Barcelona, Ada Colau, feia un piulet amb l’etiqueta, cosa que la disparava al primer lloc de la llista de ‘trending topics’. Grecia quiere estar en Europa, quiere pagar deuda y negociar. Pero quiere tb respeto, democracia y DDHH. Yo estoy con Grecia #thisIsACoup — Ada Colau (@AdaColau) July 12, 2015 A partir d’aleshores, l’etiqueta es començava a fer servir arreu del món i l’economista Paul Krugman publicava, a quarts d’onze de la nit, un article al New York Times on afirmava ‘The trending hashtag #ThisIsACoup is exactly right’. Una etiquea que va néixer ahir a Barcelona i que en poques hores ha esdevingut mundial. ‘El mèrit del seu èxit és col·lectiu’, diuen en aquest comunicat els activistes de #GlobalRevExp: ‘Expressa un sentit comú de la importència dels ciutadans davant els poders financers globalitzats.’	Diumenge a la tarda, una activista anomenada Francesca va enviar un missatge de text a una quarantena de persones, entre les quals membres del moviment dels indignats i de Barcelona en Comú. ‘Aquest és un missatge important sobre Grècia […] Aquests nois reunits ara a l’Eurogrup, tots fan anar Twitter i es mereixen que algú … Continue reading #ThisIsACoup: l’etiqueta global que va néixer a Barcelona →	#ThisIsACoup: l'etiqueta global que va néixer a Barcelona	news	
https://www.vilaweb.cat/noticies/les-mesures-mes-agressives-imposades-a-grecia/	24/06/2021	Grècia no sortirà de l’euro, però l’acord de l’Eurogrup per a evitar-ho comporta una sèrie de condicions per tal que el govern d’Alexis Tsipras pugui rebre el tercer programa d’ajut financer. Un conjunt de mesures, algunes de les quals força agressives, que ja han desfermat les crítiques de l’esquerra, que ho considera un cop d’estat. Però què diu exactament el document (pdf) signat pels caps d’estat i de govern de la Unió Europea? Aquestes són les principals condicions i mesures imposades al govern grec i que ha d’haver complert abans d’aquest dimecres: –Creació d’un fons per valor de 50.000 milions d’euros en actius grecs per tal de garantir les privatitzacions gregues. Una mena d’aval que s’exigeix a Grècia a canvi del tercer rescat. Aquest fons de privatitzacions serà a Grècia, però supervisat per les institucions europees. El 50% dels ingressos seran per a estimular les inversions a Grècia i l’altre 50% per pagar el deute grec. –Reforma ‘ambiciosa’ del sistema de pensions: El document parla de ‘mesures inicials per a millorar la sostenibilitat a llarg termini del sistema de pensions com a part d’un programa integral de reforma de les pensions’. En l’última proposta, Atenes havia acceptat el paquet de mesures de la UE, que preveu d’elevar l’edat de jubilació als 67 anys i congelar les pensions fins el 2021. –Reforma del mercat laboral: l’Eurogrup exigeix de fer ‘exàmens rigorosos de la negociació col·lectiva, l’acció sindical i els acomiadaments col·lectius’ –Privatitzacions: el document signat preveu la privatització de la xarxa elèctrica grega, malgrat que Atenes volia mantenir-la a mans de l’estat. També s’haurà de desenvolupar un programa de privatització per a la ‘millora de la governança’. –Reforma del sector financer: Europa vol ‘mesures decisives’ en els crèdits amb risc d’impagament, ‘incloent l’acció decisiva dels préstecs de morosos i mesures per enfortir el govern’. –’Racionalització del sistema de l’IVA i ampliació de la base tributària per augmentar els ingressos.’ –’El govern grec es compromet a reduir encara més els costos de l’administració d’acord amb un calendari acordat’, exigeix el document. Declaració de l’Eurogrup sobre el rescat de Grècia	Grècia no sortirà de l’euro, però l’acord de l’Eurogrup per a evitar-ho comporta una sèrie de condicions per tal que el govern d’Alexis Tsipras pugui rebre el tercer programa d’ajut financer. Un conjunt de mesures, algunes de les quals força agressives, que ja han desfermat les crítiques de l’esquerra, que ho considera un cop d’estat. … Continue reading Les mesures més agressives imposades a Grècia →	Les mesures més agressives imposades a Grècia	news	
https://www.vilaweb.cat/noticies/ciscar-renuncia-a-presidir-la-diputacio-dalacant-vetat-per-cs/	24/06/2021	El president del PP d’Alacant , José Ciscar, ha renunciat a ser el candidat a presidir la Diputació d’Alacant. Ciscar ha fet aquest anunci en conferència de premsa, informant que no recollirà l’acta de diputat i que centrarà les seves tasques en ser diputat a les Corts. El candidat del PP serà el batlle de Calp (Marina Alta), César Sánchez. Ciutadans (C’s) havia posat com a condició per donar suport el PP a la Diputació d’Alacant, la llista més votada, que el candidat no fos Ciscar, ex-vice-president del govern amb Alberto Fabra, assegurant que no representava la regeneració. Amb tot, C’s exigeix també renúncia d’un altre diputat, encausat per prevaricació i desobediència. En aquest sentit, el síndic adjunt de C’s a les Corts, Emigdio Tormo, ha dit a través d’un comunicat que la renúncia de José Císcar ‘és benvinguda, però el PP encara té un encausat per prevaricació en la seva llista per a aquesta institució’. Els populars necessiten el vot de l’únic diputat de C’s per tenir la majoria absoluta a la Diputació d’Alacant. Segons que ha explicat Tormo, ‘les dues línies vermelles de Ciutadans per permetre que governi la llista més votada són la regeneració democràtica i que no hi hagi imputats’. ‘Ciutadans ha considerat que Ciscar no podia ser el president de la Diputació perquè la seva gestió política com a conseller i com a vice-president del Consell no l’avala per gestionar els 200 milions d’euros que la corporació provincial té de pressupost’, ha assenyalat el síndic adjunt de Ciutadans , qui ha subratllat que ‘Ciutadans no donarà suport a cap llista en què hagin encausats per corrupció’. ‘Císcar ha demostrat responsabilitat, però encara queda la segona part i és impossible votar a la llista més votada si Bernabé Cano, encausat per prevaricació i per desobediència a sentència ferma, no renuncia a la seva acta de diputat provincial’, ha conclòs Tormo.	El president del PP d’Alacant , José Ciscar, ha renunciat a ser el candidat a presidir la Diputació d’Alacant. Ciscar ha fet aquest anunci en conferència de premsa, informant que no recollirà l’acta de diputat i que centrarà les seves tasques en ser diputat a les Corts. El candidat del PP serà el batlle de … Continue reading Ciscar renuncia a presidir la Diputació d’Alacant vetat per C’s →	Ciscar renuncia a presidir la Diputació d'Alacant vetat per C's	news	
https://www.vilaweb.cat/noticies/carta-a-mas-junqueras-i-fernandez-sobre-la-llista-del-27-s-de-volem-sobiranistes-desquerres/	24/06/2021	El col·lectiu Volem, sobiranistes d’esquerres ha publicat la carta que ha adreçat al president Artur Mas, Oriol Junqueras i David Fernàndez sobre la llista electoral del 27 de setembre. Els signants de la carta –entre els quals hi ha Agustí Colomines, Ferran Mascarell, Stefano Cingolani, Lluís Juste de Nin i Mònica Sabata– demanen que la llista ‘estigui encapçalada per Artur Mas, seguit per Oriol Junqueras i David Fernàndez, per aquest ordre’. Els exigeixen que generin il·lusió i confiança com a resultat ‘d’haver sabut aparcar les diferències i els interessos particulars en benefici de les esperances de molts catalans’. Podeu llegir la carta sencera: «Els signants d’aquesta carta ens adrecem als dirigents dels partits que més clarament s’han manifestat a favor de la independència de Catalunya, Artur Mas, Oriol Junqueras i David Fernàndez. Els hi demanem una cosa molt senzilla i coherent amb la tradició pactista catalana: torneu a seure, dialogueu i refeu la vostra unitat per dur als catalans a la desitjada meta de la independència. No heu de traspassar a la societat civil les vostres responsabilitats polítiques. Pensem que la societat civil ha d’exigir als polítics que facin bé la seva feina. Els moments excepcionals engrandeixen la política. Ara és hora de la gran política, necessitem el vostre lideratge i l’esperem. Volem recuperar la il·lusió de pensar que el nostre somni serà possible ben aviat. Estem convençuts que junts, ho podrem assolir. De la mateixa manera, sabem que la divisió sempre ha estat una mala consellera política dels catalans. Desitgem la unitat perquè sense un gran pacte polític serà difícil oferir a la societat catalana un lideratge clar capaç de generar la confiança en que el camí iniciat no té aturador. La vostra unitat política serà el millor aval per sentir-nos forts per vèncer els obstacles que trobarem en aquest itinerari cap la independència del nostre país. La càrrega pot ser feixuga, però junts podrem suportar-la millor. Pensem que la unitat de les forces polítiques catalanes, sense subterfugis o dissimulacions, ens aporta confiança i ens ajuda a saber que som un poble capaç d’aconseguir el que es proposa. La història del nostre país està plena d’importants derrotes degudes a les desconfiances, malfiances i obstinacions dels seus dirigents polítics. Hem fracassat tantes vegades que no volem tornar-ho a fer. No és una bona carta de presentació dels nostres propòsits explicar que som un poble que desconfia dels seus polítics i que ara, quan està disposat a assumir una responsabilitat històrica com mai, els apartem o els donem un paper secundari. Si fem això generarem incomprensió i facilitarem bons arguments als adversaris de la independència de Catalunya, a més de desenganyar a molts catalans. Considerem que encara sou a temps de refer la vostra unitat. Tot i que els terminis s’escurcen, pensem que hi ha temps per seure, dialogar i refer la unitat política per tal de fer de la independència un objectiu possible. Us demanem que parleu de nou a fi de proposar als catalans una llista unitària per les properes eleccions del 27 de setembre que estigui encapçalada per vosaltres com a persones compromeses per la independència de Catalunya. Estimem que la llista ha d’estar encapçalada per Artur Mas perquè és l’actual President de la Generalitat, seguit per Oriol Junqueras i David Fernàndez, per aquest ordre, d’acord a la seva representació parlamentària. A més, heu de ser vosaltres els que decidiu quines són les persones més idònies per formar-hi part. Volem que sigui una llista que generi il·lusió i aporti la confiança necessària per aplegar les màximes voluntats dels catalans. Aquesta confiança política neix, no només pel nom de les persones que integren la llista, sinó també pel gest d’haver sabut aparcar les diferències i els interessos particulars en benefici de les esperances de molts catalans. Per tot això us hem adreçat aquesta carta, perquè torneu a recuperar l’esperit d’entesa i situeu per damunt dels vostres matisos el que el poble de Catalunya espera ara de vosaltres.»	El col·lectiu Volem, sobiranistes d’esquerres ha publicat la carta que ha adreçat al president Artur Mas, Oriol Junqueras i David Fernàndez sobre la llista electoral del 27 de setembre. Els signants de la carta –entre els quals hi ha Agustí Colomines, Ferran Mascarell, Stefano Cingolani, Lluís Juste de Nin i Mònica Sabata– demanen que la … Continue reading Carta a Mas, Junqueras i Fernàndez sobre la llista del 27-S de Volem, sobiranistes d’esquerres →	Carta a Mas, Junqueras i Fernàndez sobre la llista del 27-S de Volem, sobiranistes d'esquerres	news	
https://www.vilaweb.cat/noticies/el-catala-creix-com-a-llengua-de-preferencia-en-el-consum-de-cultura/	24/06/2021	El català ha crescut com a llengua de consum de llibres, cinema i teatre. Segons dades de l’enquesta Òmnibus 2015, realitzada pel Centre d’Estudis d’Opinió (CEO), un 35,4% dels catalans prefereix la llengua catalana alhora de llegir llibres, xifra que suposa 3,8 punts percentuals més que a la darrera onada de l’any passat; un 22% la tria per consumir cinema, 1,1 punts més que l’any passat, i és la llengua preferida per anar al teatre per a un 37,5% de la població, 3 punts més que en l’enquesta anterior. Així, els consumidors cada vegada es posicionen més clarament pel que fa a les seves tries lingüístiques en aquests tres casos. Pel que fa la música, un 49,4% dels catalans prefereix escoltar música en versió original (7,4 punts més que l’any passat), tot i que a un 25,9% li és indiferent la llengua en què escolta música. L’enquesta Òmnibus 2015 s’ha dut a terme en un únic sondeig i els resultats s’han comparat amb els de les tres onades de l’enquesta Òmnibus 2014. L’estudi revela dades sobre consum i hàbits culturals com ara les activitats culturals més freqüentades pels catalans: el cinema (45,5%); museus i exposicions (33,3%); festes tradicionals (30,2%); xerrades i conferències (29,3%), i monuments i jaciments (26,7%). Descens de la despesa cultural Segons l’enquesta, un 56% ha reduït la despesa en productes i serveis culturals. Pel que fa al consum cultural mitjançant Internet, un 57% accedeix a més continguts en línia gratuïts, i un 19,4% accedeixen a més continguts en línia de pagament. A més, un 58,5% busca ofertes per anar al teatre, al cinema i als concerts, i un 47,7% només va al cinema o al teatre si pot obtenir descomptes. D’altra banda l’estudi revela que un 32,1% dels catalans ha incrementat les visites a les biblioteques. Pel que fa la participació cultural, segons l’estudi un 21,6% dels enquestats pertany a alguna associació cultural, un 14,2% hi participa activament. El percentatge global dels que pertanyen a alguna associació baixa 0,9 punts des de la segona onada de l’any passat, però el grau de participació activa creix 1,1 punts.	El català ha crescut com a llengua de consum de llibres, cinema i teatre. Segons dades de l’enquesta Òmnibus 2015, realitzada pel Centre d’Estudis d’Opinió (CEO), un 35,4% dels catalans prefereix la llengua catalana alhora de llegir llibres, xifra que suposa 3,8 punts percentuals més que a la darrera onada de l’any passat; un 22% … Continue reading El català creix com a llengua de preferència en el consum de cultura →	El català creix com a llengua de preferència en el consum de cultura	news	
https://www.vilaweb.cat/noticies/que-shi-juga-el-barca-a-les-eleccions/	24/06/2021	Les eleccions a la presidència del FC Barcelona que es faran dissabte són una batalla oberta entre dos ex-presidents: Josep Maria Bartomeu i Joan Laporta. Però no es pot perdre de vista el paper d’Agustí Benedito. Hi ha un candidat més, Toni Freixa, el que menys signatures va aplegar per poder optar a l’elecció. Les enquestes indiquen una pugna directa entre Laporta i Bartomeu. Tots dos representen estils molt diferenciats. Bartomeu és afavorit pels tres títols aconseguits aquesta temporada passada i un projecte ambiciós: l’Espai Barça. Per una altra banda, té una causa judicial oberta pel cas Neymar, juntament amb Sandro Rosell. L’altre gran favorit, Laporta, vol tornar al capdavant del club per revifar l’esperit catalanista de l’entitat i donar més protagonisme a la Masia, d’on han sortit Xavi, Messi, Iniesta i companyia. El tercer home és Agustí Benedito, que ara com ara no surt a les travesses per a guanyar. Però és molt actiu entre les penyes i a les eleccions del 2010 fou el segon candidat més votat, fets que obliguen a tenir-lo en compte. Insisteix a abandonar el patrocini de Catar i vol que el Barça doni suport al dret de decidir. Unicef i Catar Unicef i Catar són dos símbols que representen la filosofia que pregona cada candidat i donen una idea molt clara de la política econòmica que volen seguir. Joan Laporta va impulsar la idea de fer lluir Unicef a la samarreta del Barça l’any 2007 i si surt elegit vol recuperar aquest vincle. Aquest gest va ser aplaudit internacionalment i va reforçar el lema que sempre ha caracteritzat el Barça: ‘Més que un club.’ Cal tenir en compte que era el Barça que pagava Unicef per portar el seu logotip a la samarreta, en concret un 0,7% dels ingressos. ‘Volem un model de club que tingui sensibilitat per les persones que pateixen, especialment pels nens’, deia Laporta a la pre-campanya. Per una altra banda, Sandro Rosell i més tard Josep Maria Bartomeu han optat per prioritzar els ingressos econòmics. Per això el 2011 van signar un acord milionari amb Qatar Sports Investment que finalment ha implicat que la firma Qatar Airways sigui el principal patrocinador blau-grana. Gràcies a això, el club ha ingressat 30 milions d’euros per temporada, però aquesta decisió no ha estat gens ben rebuda entre els afeccionats. L’espai de la samarreta és gairebé sagrat per a molts i no s’entén que els diners provinguin d’un país on es vulneren drets humans. Tot amb tot, Bartomeu diu que és la millor oferta que té el club i que, sigui com sigui, ‘no crea cap conflicte ètic’. Agustí Benedito s’acosta més a la posició de Laporta i s’ha expressat contrari a mantenir el vincle amb Catar. En critica els valors que representa i el negoci que representa per al club, i per això proposa ofertes millors per canviar de patrocinador principal a la samarreta. El compromís amb la independència Els punts de vista també divergeixen a l’hora de prendre posició en el procés nacional. Laporta és clarament independentista. Ha passat uns quants anys en el terreny de la política, que l’han portat a ser diputat al Parlament de Catalunya i regidor a l’Ajuntament de Barcelona. Vol que el Barça tingui un compromís amb el procés d’independència i que es vinculi amb el moment històric que viu el país. Benedito, independentista reconegut, no va tan enllà. Vol que el club defensi el dret de decidir, però no és partidari que el club es converteixi en un actor actiu del procés. Bartomeu, tal com ja va fer Sandro, vol mantenir-se totalment al marge del procés i no arriscar-se a perdre vots: ‘Continuar essent un club independent a escala econòmica, política i mediàtica’, diu al programa. L’Espai Barça i la Masia: els cavalls de batalla L’arma electoral de Josep Maria Bartomeu per a les eleccions és sens dubte l’Espai Barça, el projecte amb què preveu de remodelar el Camp Nou i tot l’entorn, inclòs el Palau Blau-grana. Vol que aquest pla urbanístic i esportiu de 600 milions d’euros s’hagi acabat el 2021. El pla va ser avalat pels socis del Barça en un referèndum l’abril del 2014. Laporta no refusa de tirar endavant el projecte, però de primer vol pactar-lo amb les autoritats de Barcelona. La millor carta que juga Laporta és saber-se envoltar de grans personalitats del passat recent del club. Éric Abidal, Roger Grimau, Enric Masip i més ex-jugadors s’han compromès amb la candidatura. L’últim de fer-ho, el més il·lustre de tots, Johan Cruyff. L’objectiu principal de Laporta és que la Masia torni a agafar embranzida, convertir-la en el pilar del nou període i repetir els models triomfadors de Cruyff i Pep Guardiola, els seus grans valedors. Amb tot, Benedito també creu que el planter necessita un altre model de gestió. Vol que torni a ser el millor proveïdor de jugadors per al primer equip i té per objectiu l’ascens del filial a segona divisió, després d’haver perdut la categoria aquesta temporada. Tot seguit, us mostrem una fitxa de cada candidatura: Josep Maria Bartomeu Web: www.boperalbarca.cat Lema: ‘Bo per al Barça’. Perfil del pre-candidat: ha estat president del Barça (2014-2015) i vice-president (2010-2014). Llicenciat en ADE i conseller delegat de les empreses Adelte Group i EFS. Joan Laporta Web: www.joanlaporta.cat Lema: ‘Pel Barça’ Perfil del pre-candidat: va ser president del Barça (2003-2010) i després es va dedicar a la política: arribà a ser diputat al Parlament de Catalunya i regidor de l’Ajuntament de Barcelona. És llicenciat en dret. Agustí Benedito Web: www.agustibenedito.cat Lema: ‘Ara és l’hora. Fem-ho junts!’ Perfil del pre-candidat: vinculat a l’entorn blau-grana, va ser un dels fundadors de la plataforma Elefant Blau. Fou candidat a les eleccions del 2010 i va quedar segon, darrere de Sandro Rosell. És empresari. Toni Freixa Web: www.tonifreixafcb.cat Lema: ‘Sabem a què juguem’ Perfil del pre-candidat: secretari de la junta directiva i portaveu durant el mandat de Sandro Rosell i president de la Comissió de Disciplina amb Josep Maria Bartomeu. És advocat.	Les eleccions a la presidència del FC Barcelona que es faran dissabte són una batalla oberta entre dos ex-presidents: Josep Maria Bartomeu i Joan Laporta. Però no es pot perdre de vista el paper d’Agustí Benedito. Hi ha un candidat més, Toni Freixa, el que menys signatures va aplegar per poder optar a l’elecció. Les … Continue reading Què s’hi juga el Barça, a les eleccions? →	Què s'hi juga el Barça, a les eleccions?	news	
https://www.vilaweb.cat/noticies/la-cup-confirma-que-es-presentara-separada-de-cdc-i-erc-el-27-s/	24/06/2021	La CUP es presentarà pel seu compte a les eleccions del 27-S. Ahir a la tarda van anunciar que mantenien la llista CUP – Crida Constituent que l’assemblea nacional del partit havia aprovat el cap de setmana. Després d’assistir a la reunió amb CDC, ERC i les entitats independentistes per escoltar la proposta de candidatura conjunta independentista sobre el 27-S, la CUP va explicar que havia decidit de no afegir-s’hi. Estava disposada a estudiar la proposta però només si era una llista sense polítics, tal com havia dit des de bon començament. Aquestes són les declaracions del diputat de la CUP David Fernàndez ahir: La CUP anirà el 27-S amb la candidatura CUP… per vilawebtv ‘Repetició 2.0 de la proposta de Mas’ David Fernàndez va recordar que, arran de la conferència d’Artur Mas a Molins de Rei, les entitats sobiranistes havien fet la proposta d’articular una candidatura sense partits. ‘Ens van comunicar que era l’única proposta que estaven disposades a estudiar’, va dir. Però a la reunió d’abans-d’ahir a la tarda al Palau de la Generalitat es van trobar amb la ‘sorpresa’ d’un ‘terreny de joc canviat en què aquesta proposta s’havia desestimat des del primer moment’. ‘Ens van presentar una altra proposta, que no és apartidària i plebiscitària, i la CUP no va tenir marge de maniobra’, va explicar. Fernàndez i Xevi Generó, del secretariat nacional, van assistir també a la reunió d’ahir, en què els van comunicar el principi d’acord entre CDC i ERC. ‘Per nosaltres, això és una reedició 2.0 de la proposta feta per Artur Mas el 25 de novembre. No hi podem estar d’acord i no hi donem suport.’ Per això, va dir, el 27-S hi haurà dues candidatures plebiscitàries, l’acordada entre CDC i ERC i la de la CUP – Crida Constituent. ‘No som crossa ni para-xocs de ningú’ Fernàndez també es va queixar per les formes de les negociacions d’aquests últims dies i les ‘filtracions interessades’: ‘Per la CUP només parla la CUP. No acceptem ventrílocs’, va dir. I ha desmentit que hi hagués hagut cap pacte amb CDC i ERC i que la CUP pretengués actuar de fre de Catalunya en Comú: ‘No som crossa ni para-xocs de ningú.’ Sobre aquesta qüestió, Xevi Generó va insistir: ‘No serà CiU que ens marqui l’agenda, no serem crossa de ningú i no anirem a les eleccions a marcar cap confluència d’esquerres.’ Finalment, van afegir que estaven d’acord amb CDC i ERC que les eleccions del 27-S serien plebiscitàries. ‘El 27-S s’obre una oportunitat històrica. Ho donarem tot per sortir-nos-en’, va declarar Fernàndez.	La CUP es presentarà pel seu compte a les eleccions del 27-S. Ahir a la tarda van anunciar que mantenien la llista CUP – Crida Constituent que l’assemblea nacional del partit havia aprovat el cap de setmana. Després d’assistir a la reunió amb CDC, ERC i les entitats independentistes per escoltar la proposta de candidatura … Continue reading La CUP confirma que es presentarà separada de CDC i ERC el 27-S →	La CUP confirma que es presentarà separada de CDC i ERC el 27-S	news	
https://www.vilaweb.cat/noticies/muriel-casals-anuncia-que-deixa-de-presidir-omnium/	24/06/2021	Muriel Casals acompanyarà Raül Romeva, Carme Forcadell, Artur Mas i Oriol Junqueras des de la tercera posició de la llista per la independència a les eleccions del 27 de setembre. Avui s’han fet públics els noms dels tres primers candidats, després d’haver-se reunit amb Mas i Junqueras al Palau de la Generalitat. Casals és presidenta d’Òmnium dels del març de 2010. En una carta adreçada els socis aquest vespre, la presidenta de l’entitat ha anunciat la decisió d’abandonar el càrrec. Mentre no es decideixi un substitut, Vicent Sanchis, vice-president primer, assumirà la responsabilitat sense tenir-ne el càrrec de president. Segons Casals, l’acceptació de la candidatura al parlament implica la renúncia. Ho ha explicat així: «Estimades sòcies, estimats socis, La realitat política del nostre país viu un moment d’acceleració i en bona part la nostra entitat n’és responsable. A hores d’ara molts coneixeu la notícia: m’han demanat i he acceptat ser la número 3 de la llista que, després de moltes hores de debat, han acordat fer junts ERC, CDC i diversos representants de la societat civil. Es tracta d’assegurar el caràcter plebiscitari de les eleccions del 27 de setembre, i es tracta sobretot d’aconseguir una victòria rotunda del sí a la independència. Aquest matí, quan el president de la Generalitat, Artur Mas, i el president d’ERC, Oriol Junqueras, ens han convocat a en Raül Romeva, la Carme Forcadell i a mi per proposar-nos d’encapçalar la llista per Barcelona, no he tingut arguments per a dir que no. Els arguments que em venien el cap em deien que calia assumir aquest compromís i que ara és el moment. Sóc ben conscient que el meu mèrit es deriva del privilegi d’haver estat la cara visible d’Òmnium Cultural des del març del 2010; per això el primer que us vull dir, estimats consocis, és: moltes gràcies! Moltes gràcies per aquest temps compartit treballant per la llengua, la cultura i el país. Ara hauré de seguir fent-ho des d’una nova responsabilitat. Ara amb el bagatge del que he après a Òmnium intentaré participar en el Parlament de Catalunya que haurà de conduir-nos cap a la independència. Com sabeu, és un compromís més curt del que seria una legislatura normal. És un compromís que em fa molt respecte i molta il·lusió; una il·lusió que Òmnium m’ha encomanat. Com passa sovint, acceptar un nou repte implica alguna renúncia i avui em sap greu assumir que la meva presidència a Òmnium s’acaba. I així ho faré saber amb aquesta carta al secretari de la nostra entitat. Espero que tots plegats podrem constatar que la causa que m’ocuparà a partir d’ara s’ho valia. Continuaré treballant per fer realitat el somni que compartim. Vénen unes setmanes apassionants, fins el 27-S, que hem d’aprofitar al màxim. Moltes gràcies, no em canso de dir-ho. Gràcies per tot el que m’heu donat; per la vostra confiança, per la vostra amistat, per tantes estones compartides. Per damunt de tot, per fer-me saber que som molts els que tenim la ferma voluntat de fer del nostre país una terra de llibertat, d’igualtat i de fraternitat. Molt cordialment, Muriel Casals»	Muriel Casals acompanyarà Raül Romeva, Carme Forcadell, Artur Mas i Oriol Junqueras des de la tercera posició de la llista per la independència a les eleccions del 27 de setembre. Avui s’han fet públics els noms dels tres primers candidats, després d’haver-se reunit amb Mas i Junqueras al Palau de la Generalitat. Casals és presidenta … Continue reading Muriel Casals anuncia que deixa de presidir Òmnium →	Muriel Casals anuncia que deixa de presidir Òmnium	news	
https://www.vilaweb.cat/noticies/dolors-camats-romeva-ha-canviat-dequip/	24/06/2021	Raül Romeva ‘ha canviat d’equip’. ICV diu que ho ha ‘constatat’ quan ha sabut que l’ex-eurodiputat ecosocialista encapçalarà la llista unitària que impulsen CDC, ERC i les principals entitats sobiranistes. La coordinadora nacional, Dolors Camats, diu que forma part de l’equip de persones que pretén ‘blindar’ la presidència de la Generalitat per a Artur Mas. ‘Aquesta és la llista de, per i amb el president Mas i, per tant, és el seu equip. Ell ha configurat aquesta llista per tornar a ser president i el seu equip li ho ha acceptat, els que van al davant i al darrere, els que porten unes sigles o unes altres’, ha dit. ICV diu que vol esdevenir l’adversari per arrabassar la presidència a Mas. Vegeu les declaracions de Camats ací: Camats: 'Romeva ha canviat d'equip' per vilawebtv Joan Coscubiela, portaveu d’ICV a Madrid i candidat del partit ha dit: ‘Mas té dret a fer la seva llista amb la gent que vulgui’, però aquesta decisió fa evident que ‘Mas considera que l’adversari a abatre en aquestes eleccions és la llista de confluència’. Per Coscubiela, això els dóna molta més força per defensar ‘el dret de decidir en un referèndum, però sense perdre de vista que la principal prioritat del nou període és la situació d’emergència social’. ‘No només defensarem el dret de decidir amb tanta convicció com ell, sinó que ho farem sense oblidar la situació d’emergència social de la ciutadania al nostre país, que és el que ell ha fet’, ha dit. Coscubiela no ha criticat directament Raül Romeva, ex-dirigent d’ICV. Tanmateix, ha dit: ‘No m’esperava que Mas fos capaç de deixar tants aliats i morts polítics al marge per salvar-se ell, i evidentment des d’aquesta perspectiva allò que faci Mas per elaborar la seva llista és una cosa que l’afecta a ell i nosaltres no entrarem en aquestes qüestions personals.’ La llista ICV-Podem, ‘molt avançada’ Coscubiela també ha explicat que la llista d’ICV amb Podem, EUiA i Procés Constituent va molt avançada: ‘Espero que es pugui fer pública ben aviat, perquè hi ha una forta coincidència amb un projecte polític alternatiu’, ha dit. Segons ell, a Catalunya hi havia dues opcions i dos projectes de país: ‘Alguns volem situar l’emergència social dels catalans en primer lloc, sabem que per abordar-la cal poder avançar com a poble exercint el dret de decidir en referèndum, però això no pot ser a costa d’oblidar les polítiques socials i la necessària reforma democràtica.’ Sobre l’anunci dels caps de llista, també s’ha pronunciat, a través de Twitter, el dirigent d’EUiA Joan Josep Nuet:	Raül Romeva ‘ha canviat d’equip’. ICV diu que ho ha ‘constatat’ quan ha sabut que l’ex-eurodiputat ecosocialista encapçalarà la llista unitària que impulsen CDC, ERC i les principals entitats sobiranistes. La coordinadora nacional, Dolors Camats, diu que forma part de l’equip de persones que pretén ‘blindar’ la presidència de la Generalitat per a Artur Mas. … Continue reading Dolors Camats: ‘Romeva ha canviat d’equip’ →	Dolors Camats: 'Romeva ha canviat d'equip'	news	
https://www.vilaweb.cat/noticies/romeva-no-es-el-deliri-duna-persona-lobsessio-duna-institucio-ni-la-manipulacio-dun-partit/	24/06/2021	El candidat que encapçalarà la llista conjunta independentista, Raül Romeva, ha dit que la independència no és ‘ni el deliri d’una persona, ni l’obsessió d’una institució ni la manipulació d’un partit’. En declaracions a TV3 abans de saber-se que seria el candidat de la llista conjunta, ha explicat: ‘És la demanda d’una part de la ciutadania catalana molt important, gens menyspreable, que a escala europea ha trencat tota mena de tabús.’ S’ha referit també a l’etapa d’eurodiputat d’ICV. Després d’haver passat per la política, ha dit, ara torna a l’àmbit social, on havia estat deu anys fent campanyes per la pau i el desarmament, per exemple. ‘He passat per la política, vinc de l’àmbit social. Per tant, d’alguna manera, torno a l’àmbit del qual provenia quan ho vaig deixar per anar-me’n al Parlament Europeu’, ha dit. Raül Romeva, Carme Forcadell i Muriel Casals encapçalaran la candidatura acordada entre CDC, ERC i les entitats sobiranistes. El pacte, el van concretar CDC i ERC dilluns a la nit. I ahir, en una reunió al Palau de la Generalitat, va ser presentat a les entitats sobiranistes, que ja el van donar per tancat. També es va obrir a més formacions independentistes. Tal com preveu l’acord, Artur Mas serà el quart de la llista i Oriol Junqueras, el cinquè. Just després de saber-se que encapçalarien la llista sobiranista, tant Raül Romeva com Carme Forcadell i Muriel Casals han fet el mateix piulet a Twitter: Quant a la resta de posicions, la sisena i la setena tampoc no serien polítics, i a partir de la vuitena se seguiria un repartiment del 58% per a CDC i el 42% per a ERC. Si els partits decideixen de posar-hi militants o independents és cosa seva, però si proposen gent de fora del partit ha de ser per consens. Demòcrates de Catalunya podria formar part de la quota convergent, i Moviment d’Esquerres, de la republicana. Ahir, després de la reunió, tant CDC com ERC van exposar el pacte als seus òrgans de direcció per a rebre’n l’aval. Tots dos partits van ratificar-lo, per bé que al consell nacional d’ERC s’hi va viure un intens debat. També l’ANC va anunciar que el secretariat nacional havia aprovat la proposta, malgrat que reclamava més informació. L’acord no defineix únicament com s’ha de configurar la llista, sinó que també s’ha parlat de després del 27-S. Segons informacions d’alguns mitjans, es preveu que Mas serà investit president de la Generalitat en cas d’aconseguir la majoria necessària. També hi ha sobre la taula un govern de coalició i l’aplicació del contingut dels informes elaborats pel Consell Assessor per a la Transició Nacional. La CUP no entra a la llista La CUP ja ha dit que no hi participaria, perquè reclamava una candidatura sense polítics i amb unes eleccions constituents consecutives al 27-S. Ho ha argumentat dient que els havien ‘canviat el tauler de joc’, i ha negat que hi hagi cap pacte de governabilitat o de no-agressió, com s’ha publicat.	El candidat que encapçalarà la llista conjunta independentista, Raül Romeva, ha dit que la independència no és ‘ni el deliri d’una persona, ni l’obsessió d’una institució ni la manipulació d’un partit’. En declaracions a TV3 abans de saber-se que seria el candidat de la llista conjunta, ha explicat: ‘És la demanda d’una part de la … Continue reading Romeva: ‘No és el deliri d’una persona, l’obsessió d’una institució ni la manipulació d’un partit’ →	Romeva: 'No és el deliri d'una persona, l'obsessió d'una institució ni la manipulació d'un partit'	news	
https://www.vilaweb.cat/noticies/continuar-a-lestat-espanyol-la-pitjor-opcio-per-a-leconomia-catalana-del-2030/	24/06/2021	La independència de Catalunya és l’opció més positiva per a l’economia de Catalunya del futur. Tant si hi ha una solució pactada amb l’estat espanyol com si finalment hi ha una separació unilateral, la situació econòmica de Catalunya en el llarg termini seria més bona que no pas l’opció continuista. És la conclusió d’un estudi (pdf) elaborat conjuntament pel CIDOB (Barcelona Centre for International Affairs) i el CEPS (Center for European Policy Studies) i que ha estat presentat avui al matí a la seu del Parlament Europeu, a Brussel·les. Malgrat les bones perspectives que preveu amb la independència, l’informe també detecta que la separació no pactada generaria incerteses i riscos durant els primers anys, derivats de la pertinença a la Unió Europea. Tot amb tot, es preveu que la pitjor opció possible és que Catalunya continuï dins l’estat espanyol. L’estudi detecta que a llarg termini suposa l’asfíxia econòmica i financera. L’objectiu d’aquest treball, en el qual també hi han col·laborat l’ISIS -Istituto di Studi per l’Integrazione dei Sistemi de Roma- i el laboratori E3-modelling de la Universitat Politècnica d’Atenes, és projectar en el marc de l’horitzó 2030 els efectes macroeconòmics d’una possible secessió de Catalunya i la futura relació amb l’estat espanyol i el conjunt de la UE. És titulat, en anglès, ‘Scenarios of Macro-economic Development for Catalonia on Horizon 2030. Economic effects of a potential secession of Catalonia from Spain and paths for integration with the EU’. L’estudi exposa dades que justifiquen que Catalunya surt més beneficiada en cas de secessió pactada. ‘En termes quantitatius experimenta un increment del PIB de 110.000 milions d’euros per al període 2015-30; mentre que a l’opció d’independència unilateral l’increment seria pel mateix període d’uns 67.000 milions d’euros. Així, l’any 2030 la taxa d’atur seria menor en 3.1 punts percentuals en el cas de secessió acordada, i de 3.2% en el de secessió unilateral en relació a l’escenari de referència’, és a dir, si Catalunya continua com una comunitat autònoma dins de l’estat espanyol. Han presentat l’estudi els representants de les institucions que l’han dut a terme, que són Rym Ayadi (CEPS), Carlo Sessa (ISIS), Leonidas Paroussos (E3- modelling) i Marc Gafarot (CIDOB). L’acte també ha comptat amb el suport de l’eurodiputat del grup ALDE Ramon Tremosa, i dels eurodiputats del grup Verds / ALE Ernest Maragall i Josep Maria Terricabras. I	La independència de Catalunya és l’opció més positiva per a l’economia de Catalunya del futur. Tant si hi ha una solució pactada amb l’estat espanyol com si finalment hi ha una separació unilateral, la situació econòmica de Catalunya en el llarg termini seria més bona que no pas l’opció continuista. És la conclusió d’un estudi … Continue reading Continuar a l’estat espanyol, la pitjor opció per a l’economia catalana del 2030 →	Continuar a l'estat espanyol, la pitjor opció per a l'economia catalana del 2030	news	
https://www.vilaweb.cat/noticies/quim-arrufat-sobre-lacord-del-27-s-mas-sha-sortit-amb-la-seva/	24/06/2021	El diputat de la CUP Quim Arrufat ha criticat l’acord entre CDC, ERC i les entitats sobiranistes perquè considera que, ‘en realitat, s’ha tornat a la proposta del president del novembre’. Per Arrufat, Mas ‘s’ha sortit amb la seva’, ha dit en una entrevista a RAC-1. ‘S’han perdut nou mesos, i l’argumentari del no pivotarà permanentment, no pas contra la independència sinó contra Mas, les seves polítiques i lideratge, en definitiva, contra el projecte que representa.’ ‘Vam dir que no participaríem en governabilitat, en governs de concentració ni en programes unitaris, perquè no coincidirem en les polítiques a dur a terme, perquè no compartim el contingut de la independència que aquesta llista tirarà endavant’, ha dit Arrufat, que ha insistit que la CUP vol fer del 27-S unes eleccions de caràcter plebiscitari i constituent. ‘Pactarem el punt del programa que permeti de visualitzar quines són les candidatures del sí a la independència. Però d’això no se n’ha parlat a la cimera.’ Ha assegurat que, en un context plebiscitari, la CUP voldria que guanyés el sí, i ha afegit: ‘Si el sí va lligat al fet que guanyi el president, el problema no el tenim nosaltres, el problema el té el sí.’ Resposta a Camats Arrufat també ha respost a la dirigent d’ICV, Dolors Camats, que ahir va acusar la CUP de fer de cavall de Troia de la dreta: ‘Té molt poc fonament i molt poca credibilitat que ens consideri el cavall de Troia de la dreta, per la facilitat que ha tingut històricament Iniciativa a pactar amb el Partit Socialista, un partit que no només nega el dret d’autodeterminació, sinó que és fidel complidor dels acords de la troica, l’aplicació de les privatitzacions i el neoliberalisme al país. Això la desqualifica.’ També ha criticat les filtracions d’aquests últimes dies, com ja va fer ahir David Fernàndez, i ha acusat Convergència de fer-ho interessadament. ‘Sobre la CUP, n’opinarà la CUP. No hi som per a marcar Podem. Nosaltres hi som per a marcar tothom.’	El diputat de la CUP Quim Arrufat ha criticat l’acord entre CDC, ERC i les entitats sobiranistes perquè considera que, ‘en realitat, s’ha tornat a la proposta del president del novembre’. Per Arrufat, Mas ‘s’ha sortit amb la seva’, ha dit en una entrevista a RAC-1. ‘S’han perdut nou mesos, i l’argumentari del no pivotarà … Continue reading Quim Arrufat, sobre l’acord del 27-S: ‘Mas s’ha sortit amb la seva’ →	Quim Arrufat, sobre l'acord del 27-S: 'Mas s'ha sortit amb la seva'	news	
https://www.vilaweb.cat/noticies/els-independents-imprescindibles-per-a-la-llista-del-27-s/	24/06/2021	Partits i entitats independentistes són a prop de tancar un acord de llistes per a les eleccions del 27-S. Artur Mas i Oriol Junqueras formaran part d’una llista conjunta que no inclourà la CUP i que reservarà la primera posició a una persona independent ‘de prestigi’. A més, la llista tindrà molts noms de professionals i referents socials sense vinculació directa amb els partits. Hem demanat a personalitats de la societat civil –Eduardo Reyes, Xavier Sala i Martín, Quim Torra, Patrícia Gabancho, Salvador Cardús, Jordi Graupera, Marta Espasa, Xavier Antich, Carme Junyent i Jaume Marfany– quins tres o quatre candidats consideren imprescindibles, bé per a encapçalar la llista, bé per a anar-hi en posicions destacades. Vegem quins noms proposen i per quina raó… Eduardo Reyes El president de Súmate, Eduardo Reyes, proposa quatre noms: el jutge Santiago Vidal, l’economista Xavier Sala i Martín, el polític Raül Romeva i el sociòleg Salvador Cardús. Com tota la resta de consultats, diu que podria dir-ne molts més. Però considera que aquests quatre poden contribuir a recuperar la confiança de la gent, que pot haver quedat malmesa després d’aquests mesos de tibantors i picabaralles. Diu que Vidal, Sala i Martín, Romeva i Cardús s’han donat completament a la lluita per la independència. Des de sengles àmbits d’expertesa –jurista, economista, polític i sociòleg–, poden ajudar a assegurar una desconnexió en les millors condicions possibles. Quim Torra Quim Torra és vice-president d’Òmnium i un dels noms que més han sonat per ocupar alguna posició a la llista. És advocat, editor i ha estat el director del Born Centre Cultural durant els primers anys de funcionament. També li hem demanat quines persones considera imprescindibles per a la llista transversal del 27-S. Ho veu molt clar: el jurista Carles Viver i Pi-Sunyer, la presidenta d’Òmnium, Muriel Casals, i l’ex-presidenta de l’ANC, Carme Forcadell. Per Torra, aquestes tres persones ajudaran a visualitzar el lideratge civil del procés, tenen la solvència intel·lectual i professional contrastada i donaran seguretat jurídica a la desconnexió. Patrícia Gabancho L’escriptora Patrícia Gabancho és contundent: ‘No hem de fer una fira de “celebrities”; hem de fer una llista de persones solvents.’ Amb aquesta idea, Gabancho defensa tres noms de professionals ‘preparats tècnicament’: Santi Vidal, Quim Torra i Magda Oranich. Tots tres són advocats amb ‘una trajectòria reconeguda’, amb un ‘encant públic’. Segons Gabancho, Oranich, Torra i Vidal connecten i atreuen l’atenció de la gent quan els escolta. Conèixer les lleis i saber com es fan són elements imprescindibles per a fer bona política. Xavier Sala i Martín Per la seva banda, l’economista Xavier Sala i Martín considera que la llista ha de tenir gent seriosa. ‘La independència és una cosa seriosa –i no folclòrica– i necessitem gent seriosa –i no folclòrica– per tirar endavant’, diu. Per això, proposa el nom de tres científics de prestigi mundial ‘fora de tota qüestió’ de l’àmbit de la medicina: Joan Messegué, Josep Baselga i Manel Esteller. L’impacte internacional que tindria un cap de llista d’aquest perfil és una prioritat per a Sala i Martín. Salvador Cardús Salvador Cardús, sociòleg i membre del Consell Assessor per a la Transició Nacional, valora que la llista integri persones expertes, discretes, competents i no partidistes. Per això proposa els noms de Viver i Pi-Sunyer, l’economista Núria Bosch i el científic Manel Esteller. ‘En podria dir cent, de persones preparades i adients per sumar a aquesta llista’, diu Cardús. Però proposa aquest tres pels perfils professionals com a jurista, economista i científic, respectivament. Marta Espasa L’economista Marta Espasa proposa tres noms significatius: el comissionat per a la transició nacional, la presidenta de l’Òmnium i el president de l’ANC. Carles Viver Pi-Sunyer, Muriel Casals i Jordi Sànchez són persones adients, segons Espasa, perquè ‘són gent molt coneguda’. ‘Viver és un gran expert en dret constitucional i la persona que més ha treballat els mecanismes del procés d’independència i les estructures d’estat’, diu Espasa. ‘Casals i Sànchez són al capdavant de les dues entitats cíviques que més s’han implicat i que més gent han mobilitzat en favor de la independència. –afegeix–. Ho fan molt bé.’ Jordi Graupera El filòsof Jordi Graupera proposa tres noms i els defensa amb contundència: Carles Boix, Xavier Rubert de Ventós i Raül Romeva. Considera que Boix és el millor expert a combinar política, economia, dret internacional i història que tenim. ‘A més, és un gran pedagog’, afegeix. I encara: ‘És independent i exemplar.’ De Rubert de Ventós, en diu que és el millor intel·lectual viu que tenim. ‘Filòsof, poliglot, coneixedor del món, ve del maragallisme, és original i profund. Sap comunicar el batec socialdemòcrata i llibertari del país. L’ha inspirat i el representa. És un cervellàs, i sap fer pensar. Ideal per a fer una constitució, igual que Carles Boix’, diu. Finalment, Graupera parla així del candidat Romeva: ‘Enorme talent polític, compromès amb els drets socials, extremadament treballador, polític multifaceta –és escriptor. Coherent: va marxar quan va veure que ICV no anava enlloc, però no va fer sang. I es va posar a treballar al servei del país immediatament. Coneix Europa, coneix el dret comunitari, és respectat al Parlament Europeu, és un dic contra la demagògia, excel·lent negociador. Ideal tant per a la campanya com per a fer una constitució i per transitar tots els meandres que caldrà transitar en una negociació.’ Carme Junyent Quan li demanem tres noms, la lingüista Carme Junyent diu que necessitaria més temps per a pensar els noms imprescindibles per anar a la llista conjunta del 27-S. Però fa l’esforç d’improvisar-ne tres: l’antropòleg Manel Delgado, l’escriptor Albert Sánchez Piñol i el periodista Carles Solà. Junyent diu que Delgado és un acadèmic, però que sap respondre a les necessitats de la gent. ‘Està connectat amb el carrer i coneix de primera mà la situació de la societat’, diu. De Sánchez Piñol, Junyent en diu que és una ment original i que ‘sap afegir creativitat a la història’. Carles Solà és un treballador compromès: ‘A través de la seva feina es compromet amb la gent.’ Xavier Antich El doctor en filosofia i professor universitari Xavier Antich ens proposa quatre noms. Coincideix en un dels més repetits, Carles Viver Pi-Sunyer, i hi afegeix Elisenda Paluzie, Salvador Cardús i Sílvia Bel. Defensa aquests noms per la seva integritat i independència de criteri. També troba que poden ser bons candidats perquè han demostrat solvència i preparació, a la vegada que poden fer la funció de nodes de xarxes. Antich considera que són persones investides d’eloqüència i rigor, ‘vacunades contra el sectarisme i amb capacitat negociadora sense perill de claudicacions’. ‘Són referents’, conclou. Jaume Marfany Jaume Marmany és un dels homes forts de l’ANC des del principi i vice-president de l’entitat fins al relleu de fa pocs mesos. Marfany també proposa que Carles Viver i Pi-Sunyer, comissionat del govern per a la transició nacional, sigui un dels candidats del pom de dalt de la llista independentista col·lectiva. Per Marfany, Viver sap més que ningú com engegar després del 27-S. També proposa que hi hagi persones com ara el politòleg Jaume López –‘el millor per a engegar i pilotar el procés constituent’– i Pere Pugès –‘ideòleg i ànima de l’ANC amb gran experiència política’.	Partits i entitats independentistes són a prop de tancar un acord de llistes per a les eleccions del 27-S. Artur Mas i Oriol Junqueras formaran part d’una llista conjunta que no inclourà la CUP i que reservarà la primera posició a una persona independent ‘de prestigi’. A més, la llista tindrà molts noms de professionals … Continue reading Els independents ‘imprescindibles’ per a la llista del 27-S →	Els independents 'imprescindibles' per a la llista del 27-S	news	
https://www.vilaweb.cat/noticies/mas-som-en-un-moment-transcendent-en-que-ens-lhem-de-jugar/	24/06/2021	El president del govern, Artur Mas, ha fet una crida a tots els ciutadans i partits que creuen en un nou país perquè ‘se la juguin’ el 27S. ‘Estem en un moment transcendent en què hem de passar per sobre de les comoditats estètiques i anar a l’arrel del problema per avançar’, ha dit. Per descriure el moment actual, Mas ha citat l’exprimera dama americana Eleanor Roosevelt: ‘El futur pertany a aquells qui creuen en la bellesa dels seus somnis’. Poc després de tancar l’acord per a la llista única, i sense referir-s’hi explícitament, Mas sí que ha admès que aquests darrers dies se li ha girat ‘una feinada’. I en una crida velada a la CUP, ha insistit que ‘a nivell de país cal sumar tot el que es pugui’. L’agenda política d’aquest dimarts ha tocat de ple la institucional del president de la Generalitat. Artur Mas havia d’assistir aquest vespre a la inauguració de la nova seu d’El Punt Avui a Girona i a la commemoració dels 30 anys de TV Girona. Al final, però, la reunió amb les entitats, i la posterior executiva de CDC per avalar la llista única, han obligat Mas a renunciar al primer dels actes. El president ha arribat a Girona a quarts de deu de la nit, quan l’acte de TV Girona feia poca estona que havia començat. Mas ha entrat a la sala pel costat de l’escenari i s’ha assegut al seient que li havien reservat. Però la forta ovació del públic i els aplaudiments de la sala l’han fet aixecar, girar-se cap als assistents i saludar-los per correspondre’ls. El president, de fet, ha encetat el seu discurs demanant disculpes pel retard. ‘Us podeu imaginar per què he arribat tard; aquests darrers dies se m’ha girat una feinada’, ha dit Artur Mas, en referència a les negociacions per tancar una llista unitària. Per a Mas, però, les trobades d’aquests dies han estat profitoses. ‘És bona feina perquè intenta sumar, que és el que cal fer a nivell de país, tot i que no sempre es pugui’, ha dit el president, en una al·lusió a la CUP. A partir d’aquí, el president ha deixat la primera persona i ha fet servir el plural per referir-se al moment que viu Catalunya i demanar suport a tots aquells qui creuen en un nou país. I aquí hi ha inclòs tant partits polítics com ciutadans. ‘Estem en un moment transcendent i molt decisiu, en què molts ens l’hem de jugar perquè sinó no farem avançar el projecte; hem de ser fidels als nostres somnis’, ha dit Artur Mas. ‘És moment d’arromangar-nos seriosament’ El president de la Generalitat ha parafrasejat l’ex-primera dama dels Estats Units, Eleanor Roosevelt -‘El futur pertany en aquells qui creuen en la bellesa dels seus somnis’- per encoratjar a tots aquells qui creuen en el procés a ‘jugar-se-la’. ‘És moment d’arromangar-nos seriosament, de passar per sobre de les comoditats estètiques i d’anar a l’arrel del problema per avançar’, ha subratllat Mas. Per al president, en aquests moments Catalunya té l’opció de fer-ho. ‘Sortirà bé, molt bé o no sortirà tan bé, però això ja és decisió del conjunt de la nostra població’, ha dit Mas, en referència a les urnes, i insistint de nou que respecta totes les opcions polítiques que concorrin als comicis del proper 27-S. ‘Per això sempre he mostrat respecte a totes les posicions, perquè totes són legítimes i no n’hi ha una millor que una altra des d’un punt de vista democràtic’, ha subratllat Mas. I ha conclòs: ‘Però tots aquells que creguin en la bellesa dels seus somnis són aquells qui finalment aconseguiran que el futur els pertanyi’. Nova seu central i acte de 30 anys El periodisme català, nacional i de proximitat s’ha reivindicat aquest vespre a Girona. Dos dels mitjans més rellevants del territori, El Punt Avui i TV Girona, han visualitzat la força d’un sector que, malgrat la crisi econòmica, continua ben viu. En dos actes consecutius, el diari ha inaugurat la seva nova seu central i la televisió ha commemorat el seu 30è aniversari. Sota la presidència de l’empresari gironí Joaquim Vidal, que va comprar el grup editor l’any 2012, El Punt Avui ha consolidat l’aposta pel sobiranisme, sense renunciar a ser altaveu del territori. A dia d’avui, compta amb cinc edicions diferents, d’entre les quals en destaquen les de comarques gironines (l’embrió del Grup Hermes) i la de Barcelona. Recentment, el diari també ha incorporat les capçaleres del Camp de Tarragona i l’Ebre, Lleida i el Maresme. A més, el grup edita el diari l’Esportiu i suplements i revistes com Presència, l’Econòmic o Cultura. Des del Sant Jordi de l’any passat, El Punt Avui ha fet el salt al món de la televisió. El nou canal generalista, El Punt Avui TV, emet des del complex Mediapark de Sant Just Desvern. Tot i això, a partir d’ara part de la programació també es gravarà a la nova seu central de Girona, que disposa de dos platós. Un d’exclusiu per a la televisió, de 210 metres quadrats, i un altre d’auxiliar, pensat sobretot per ser una sala d’actes. La nova seu central del diari El Punt Avui es va estrenar el dissabte 6 de juny. Situada al número 68 del carrer Güell de Girona, molt a prop de l’anterior, ocupa 1.900 metres quadrats en un edifici de planta baixa. La nova seu disposa de 160 llocs de treball personalitzats, tots situats en un mateix espai diàfan. Amb això, s’unifiquen els diferents departaments en un sol lloc, des d’on es dóna sortida als diferents continguts periodístics (paper, web i televisió). La nova seu central d’El Punt Avui està interconnectada amb la redacció del carrer Diputació de Barcelona i les instal·lacions d’El Punt Avui TV a Sant Just Desvern, Les darreres dades de l’EGM situen El Punt Avui com el tercer diari d’informació general del país. Amb una audiència de 133.000 lectors, només el superen La Vanguardia i El Periódico. A les comarques gironines, El Punt Avui és líder al territori amb 64.000 lectors. Tres dècades i 28.000 espectadors La inauguració de la nova seu central d’El Punt Avui ha coincidit també amb la commemoració dels 30 anys de TV Girona, en un acte que s’ha fet a l’Auditori-Palau de Congressos. Des dels seus inicis, el canal ha apostat per la informació de proximitat, com ho demostren els dos informatius diaris que fa actualment i els diferents programes de producció pròpia (com el magazine ‘Té de Tot’ o l’esportiu ‘Tot Rodó’). Les arrels de TV Girona es remunten a l’any 1981. Aleshores, coincidit amb les Fires de Sant Narcís, es va fer una primera emissió -Punt Visió- que només es va poder veure durant uns dies en determinats barris de la ciutat. Quatre anys més tard, i fruit de la iniciativa del col·lectiu audiovisual Kinema Grup, naixia, ara sí, Televisió de Girona. Posant el focus en la informació de proximitat, sense oblidar l’entreteniment i la divulgació cultural, TV Girona s’ha fet un lloc destacat dins els canals de proximitat. De fet, els seus 28.000 espectadors diaris així ho avalen, convertint-la en la televisió líder a les comarques gironines. Durant les darreres dècades, el canal també ha estat exemple dels canvis tecnològics al món de la televisió. I en aquest històric, cal destacar dues dates: el 1988 (quan van començar les emissions regulars) i el 2008 (amb l’entrada de la digitalització i la TDT, que va donar cobertura legal al canal). Amb les emissions digitals, TV Girona ha guanyat en qualitat i també en immediatesa, arribant a fer directes amb la tecnologia 4G. Sota la presidència de Joaquim Vidal i la direcció d’Àlex Martí, TV Girona compta actualment amb una plantilla de catorze professionals i sis col·laboradors. A més de les emissions, també disposa d’una pàgina web amb servei a la carta. La seva seu es troba en ple centre de la ciutat, al carrer Nou, lloc on va traslladar-s’hi l’any 2007. Durant l’acte dels 30 anys de TV Girona a l’Auditori, tant l’alcalde de la ciutat com el president de la Generalitat han agraït la tasca feta per Vidal a l’hora de defensar el periodisme de proximitat. Carles Puigdemont ha definit TV Girona com ‘una televisió icònica’ i, literalment, ha dit que Vidal ‘es mereix un monument’ per haver recolzat la ciutat en àmbits com l’esport, la cultura i la comunicació. Per la seva banda, el president de la Generalitat ha agraït la constància de Vidal per ‘haver-se-la jugat en moments difícils’ i per haver cregut en els projectes d’El Punt Avui i TV Girona. ‘A Catalunya tenim un estol de mitjans també àmbit local que donen no només prestigi al país sinó solidesa a la seva democràcia’, ha subratllat.	El president del govern, Artur Mas, ha fet una crida a tots els ciutadans i partits que creuen en un nou país perquè ‘se la juguin’ el 27S. ‘Estem en un moment transcendent en què hem de passar per sobre de les comoditats estètiques i anar a l’arrel del problema per avançar’, ha dit. Per … Continue reading Mas: ‘Som en un moment transcendent en què ens l’hem de jugar’ →	Mas: 'Som en un moment transcendent en què ens l'hem de jugar'	news	
https://www.vilaweb.cat/noticies/de-lalimentacio-paleolitica-a-la-cuina-lliure-catalana-a-londres/	24/06/2021	L’any passat ens vam fer ressò de l’obertura de Pure Taste, el primer restaurant de ‘cuina paleolítica’ a la Gran Bretanya. Situat al barri de Notting Hill, prometia de concentrar-se en la cuina vegetariana i, especialment, en l’alimentació paleolítica, basada simplement en aliments disponibles en aquella època prehistòrica, com ara carn, ous, fruites del bosc, verdura, fruita seca, llavors i olis. Al final de juny, el restaurant va tancar la porta i Holly Redman i Toby Geneen, els dos socis, l’han reconvertit en una empresa de menjar per encàrrec de nom català: Lliure. Toby Geneen ens explica el perquè d’aquest nom sorprenent en el context londinenc: ‘Cal tenir en compte que, a set anys, vaig deixar amb els pares el sud d’Anglaterra per anar a viure a Mallorca, on vaig viure cinc anys abans de tornar a Anglaterra per a l’escolarització. La cuina catalana, doncs, és molt important en les meves arrels culinàries.’ I continua explicant: ‘Quan vam tancar Pure Taste vaig sentir la necessitat de tornar a començar amb un altre nom, ben diferent de l’anterior. Pensa que a Anglaterra tenim una certa tradició d’agafar paraules de base llatina (sobretot del francès) per a restaurants, com Le Manoir aux Quat’Saisons, L’Enclume, Chez Bruce… Volia crear alguna cosa semblant, però partint de la meva història i de la meva sensibilitat cultural.’ I fou llavors quan se li va acudir la paraula ‘lliure’: ‘Per mi i la Holly, “lliure” representa la llibertat: llibertat de tirar endavant després d’un concepte fallit i d’una mala gestió financera, llibertat de continuar cuinant bon menjar i llibertat de mantenir el servei als clients sense les estructures rígides que ens vam imposar a Pure Taste.’ Una altra raó per a optar per un nom català, afegeix Geneen, és que la cuina catalana sempre li ha semblat que tenia una retirada amb la paleolítica que han practicat a Pure Taste: ‘S’hi fan servir pocs lactis i sucre, tret de les postres, i l’única aportació de gluten sol ser amb el pa.’ El xef anglès remarca, amb tot, que a Lliure no faran cuina catalana: ‘Simplement hem elegit un nom català que, de fet, crec que transmet alguns dels principis importants de la cuina catalana: forta, de gusts agosarats, amor pel bon menjar, familiar i amb arrels històriques. Crec que el nom “Lliure” hi quadra perfectament.’ Aquesta setmana Lliure ha començat a oferir menjar sense gluten i menús oberts a eliminar-hi els ingredients que no tolerin els clients. ‘A l’hora anirem cercant un local per al nou restaurant, que esperem que es digui Lliure.’	L’any passat ens vam fer ressò de l’obertura de Pure Taste, el primer restaurant de ‘cuina paleolítica’ a la Gran Bretanya. Situat al barri de Notting Hill, prometia de concentrar-se en la cuina vegetariana i, especialment, en l’alimentació paleolítica, basada simplement en aliments disponibles en aquella època prehistòrica, com ara carn, ous, fruites del bosc, … Continue reading De l’alimentació paleolítica a la cuina ‘lliure’ catalana a Londres →	De l'alimentació paleolítica a la cuina 'lliure' catalana a Londres	news	
https://www.vilaweb.cat/noticies/lespectacular-discurs-inaugural-de-la-diputada-de-vint-anys-de-lsnp-al-parlament-britanic/	24/06/2021	Mhairi Black (1994) és la diputada més jove del parlament britànic des del segle XIX, segons que informa el diari The Guardian. Només té vint anys, és militant de l’SNP escocès i aquesta setmana ha fet el primer discurs. El discurs inaugural. Són vuit minuts d’intervenció, però amb una contundència de guant blanc contra el Partit Laborista i el Conservador que ha enamorat l’opinió pública britànica. Cites, històries personals, atac i mà oberta a la vegada, tot dit amb molt de tremp i energia. VilaWeb us ofereix aquesta intervenció subtitulada al català. A més a més, també us la presentem transcrita. Aci podeu veure el vídeo: L’espectacular discurs inaugural de la diputada… per vilawebtv «En primer lloc, al meu discurs inaugural vull retre homenatge al meu predecessor, Douglas Alexander [Partit Laborista]. Va servir el meu districte electoral durant molts anys. De fet, jo només tenia tres anys quan va ser elegit. Vull agrair-li tot allò que va fer per la circumscripció i, especialment, vull esmerçar un moment a felicitar-lo per la dignitat amb què es va comportar en una nit electoral molt difícil. Ho va fer orgullós, va fer orgullós el seu partit, i li desitjo el millor futur. Dit això, quan vaig descobrir que la tradició estableix que en un discurs inaugural s’ha de parlar sobre la història de la circumscripció pròpia, vaig decidir d’investigar. I mirant el discurs inaugural dels meus col·legues de l’SNP, m’he adonat que sovint esmenten Rabbie Burns. I tots proven d’establir una connexió intrínseca entre ells i el seu electorat. Tanmateix, no sento pas la necessitat de fer-ho, això, perquè durant la meva recerca vaig descobrir un fet que ho supera tot. William Wallace [heroi nacional escocès] va néixer al meu districte electoral. Centres d’ocupació […] Però la veritat és que dins la meva circumscripció no són pas tot flors i violes. Hem vist com s’hi deterioraven els centres de les ciutats. Hem vist com els nostres veïns es deterioraven. El nostre índex de desocupació és més alt que no el de la mitjana del Regne Unit. Cada nit, un nen de cada cinc a la meva circumscripció se’n van a dormir amb gana. I el centre d’ocupació de Paisley és el tercer d’Escòcia en nombre de sancions. Abans de ser escollida vaig fer de voluntària per a una organització caritativa i hi havia un senyor que em va acabar agradant molt. Era un d’aquests paios que han estat maltractats per la vida de totes les maneres imaginables. Penseu en allò que vulgueu, ell ho ha hagut de suportar. L’home solia venir a aquesta casa de la caritat per obtenir menjar. Vaig asseure’m amb ell i em va explicar que tenia por d’anar a l’oficina d’ocupació. Deia: ‘He sentit tot d’històries, Mhairi. Miren d’enganyar-te i diuen que sóc un mentider. Jo no sóc cap mentider, Mhairi, no ho sóc.’ I jo li vaig dir: ‘D’acord, calma’t. Digues la veritat i no hi haurà cap problema.’ No el vaig veure durant una setmana, dues, tres. Estava realment preocupada. I quan va tornar vaig demanar-li: ‘Com et va?’ I, sense dir ni una paraula, va arrencar a plorar. Aquest home fet i dret, plorant a llàgrima viva davant una noieta de vint anys. Què havia passat? Que els diners que normalment destinava a pagar el bitllet per arribar a la casa de la caritat, va decidir que els destinaria a anar a l’oficina d’ocupació. I arran d’això, no va menjar ni beure durant cinc dies. Un dia, quan era dalt l’autobús per a anar a l’oficina d’ocupació es va desmaiar d’esgotament i deshidratació. Va arribar 15 minuts tard a l’oficina d’ocupació, i va ser sancionat durant tretze setmanes. Ara, quan el ministre, en el seu pressupost, parlava d’arreglar el sostre quan el sol brilla més, hauríem de preguntar-li on és que el sol brilla? Quan deia que certs beneficis no lligaven amb certs estils de vida, es referia a aquest estil de vida? Bancs d’aliments Si anem encara més enrere, quan van demanar al ministre de Treball si hi havia correlació entre el nombre de sancions i l’augment d’usuaris dels bancs d’aliments va dir: ‘Els bancs d’aliments tenen un paper important en la provisió de benestar local.’ Renfrewshire és el tercer banc d’aliments en nombre d’usuaris. I va pujant i pujant i pujant. Els bancs d’aliments no formen part de l’estat de benestar, sinó que són el senyal que l’estat de benestar falla. El meu pis El govern em paga, gràcies als contribuents, perquè pugui viure a Londres mentre serveixo els meus electors. El meu pis és subvencionat pel contribuent. Ara, el ministre en el seu pressupost ha dit que no és just que les famílies que guanyen més de 40.000 lliures a Londres tinguin les rendes pagades pels treballadors. En canvi, en el cas d’un diputat està bé? En aquest pressupost el ministre també ha abolit qualsevol subsidi per als menors de vint-i-un any. Ens trobem en la situació ridícula següent: a tot el Regne Unit, sóc l’única persona de vint anys a qui el ministre està disposat a ajudar a pagar el pis. Tenim un dels governs més insensibles i intransigents que el Regne Unit ha vist des Thatcher. El Partit Laborista Ara he d’adreçar-me als qui comparteixen el banc amb mi. He estat en aquesta cambra deu setmanes. Hi he estat molt quieta expressament, i he escoltat amb atenció tot allò que s’hi ha dit. He escoltat discursos des dels bancs del Partit Laborista sobre el preocupant augment del nacionalisme a Escòcia. En realitat tots aquests discursos han servit per a demostrar la profunda manca de comprensió que té el Partit Laborista sobre Escòcia. Com molts membres de l’SNP, provinc d’una família laborista tradicional i sempre dic que crec que és el Partit Laborista que em va deixar a mi, i no a l’inrevés. L’SNP no va triomfar gràcies a una onada de nacionalisme; de fet, el nacionalisme no hi té res a veure, amb tot això que ha passat a Escòcia. Nosaltres triomfem gràcies a una onada d’esperança, l’esperança en alguna cosa diferent, en alguna cosa que milloraria les polítiques neoliberals de Thatcher que es fabriquen des d’aquesta cambra. L’esperança que els representants podrien donar veu als qui no en tenen. No dic això per abocar sal a les ferides que estic segur que tenen molt obertes molts membres d’aquests bancs, tant en el terreny polític com en el personal. Col·legues, amics, possiblement han perdut l’escó. Ho dic per posar un mirall a la cara d’un partit que sembla haver oblidat la mateixa gent que se suposa que representen, i les mateixes coses per les quals se suposa que han de lluitar. Després d’escoltar les intencions del líder laborista, que dóna suport als canvis fiscals que el ministre ha exposat, he de fer una súplica amb les paraules d’un dels vostres, i un heroi personal meu. Tony Benn va dir una vegada que en la política hi ha penells i rètols clars. Els penells giraran en la direcció del vent de l’opinió pública, i tant se’ls en donen els principis. I després hi ha els rètols, que destaquen la veritat ben alta. I assenyalen una direcció i diuen que aquest és el camí per a una societat millor, i la meva feina és convèncer la gent. Tony Benn tenia raó quan va dir que les úniques persones que val la pena de recordar en la política són els rètols. Ara, és clar que tindrem diferències polítiques, i que en uns altres parlaments podem ser partits rivals, però ací no. Per molt que ho vulgui, l’SNP no és l’únic partit de l’oposició. Però tampoc no ho és el Partit Laborista. És junts que hem de formar l’oposició. I si volem ser efectius hem de fer oposició, i no abstenir-nos. Així, doncs, obro una mà d’amistat que només espero que s’accepti. Unim-nos, siguem aquesta oposició, siguem aquest rètol que ens parla d’una societat millor. En última instància, la gent necessita una veu, una ajuda. Donem aquest veu i aquesta ajuda.»	Mhairi Black (1994) és la diputada més jove del parlament britànic des del segle XIX, segons que informa el diari The Guardian. Només té vint anys, és militant de l’SNP escocès i aquesta setmana ha fet el primer discurs. El discurs inaugural. Són vuit minuts d’intervenció, però amb una contundència de guant blanc contra el … Continue reading L’espectacular discurs inaugural de la diputada de vint anys de l’SNP al Parlament britànic →	L'espectacular discurs inaugural de la diputada de vint anys de l'SNP al Parlament britànic	news	
https://www.vilaweb.cat/noticies/el-tc-aixeca-la-suspensio-de-les-delegacions-de-la-generalitat-a-lexterior/	24/06/2021	El Tribunal Constitucional (TC) ha aixecat la suspensió temporal que pesava sobre la part de la Llei d’acció exterior del Parlament que regula les delegacions de la Generalitat a l’exterior i sobre la capacitat del govern de signar acords amb organismes internacionals i designar els seus representants davant la UE. Amb tot, els magistrats mantenen en suspens la resta de la llei, i en especial tots els capítols que defineixen o es refereixen a Catalunya com a ‘subjecte internacional’ o a la seva capacitat de fer diplomàcia. Actuen en resposta al recurs que el govern espanyol va presentar contra la llei, en què va demanar que s’apliqués l’article 161.2 de la Constitució de suspensió automàtica. Els magistrats no han esgotat el termini de cinc mesos de què disposaven per determinar si mantenien o aixecaven la suspensió cautelar de la Llei d’acció exterior que va quedar automàticament paralitzada el passat 15 d’abril, quan van acceptar a tràmit el recurs que el govern espanyol havia presentat contra cinc articles de la norma. Segons que el TC, Catalunya pot dur a terme activitats de projecció exterior ‘que es derivin directament de les seves competències per promoure els interessos propis d’àmbit internacional’ però ‘respectant sempre la competència exclusiva de l’Estat en matèria de relacions internacionals’. Per aquests motius consideren legals els apartats de la llei que parlen de la capacitat de Catalunya d’actuar a l’exterior, disposar de delegacions i nomenar un representant davant la UE, així com la seva potestat per signar acords de col·laboració amb ens públics d’altres estats sempre que no impliquin concertar tractats amb estats sobirans. En aquest sentit, consideren legals -i aixequen la suspensió- els articles que parlen de la creació de delegacions a l’exterior. Ho fan contra el criteri de l’advocat de l’Estat que argumentava que crearia un ‘perjudici irreparable’ a la política exterior de l’Estat perquè la Generalitat ‘veuria recolzada la seva actuació unilateral de crear delegacions a l’exterior (com ja ha fet a Àustria i Itàlia) sense atendre les regles de coordinació establertes pel legislador estatal en exercici de la seva competència exclusiva’. Segons els magistrats, la Generalitat té legitimitat per establir oficines a l’exterior i la seva existència ‘no prejutja que la seva activitat incideixi forçosament en l’exercici de la competència estatal sobre relacions internacionals’. El TC admet que les comunitats autònomes ‘com a part de l’exercici de les seves competències poden dur a terme activitats de projecció exterior’, però recorda també que ho poden fer ‘amb el límit de les reserves que la Constitució efectua a favor de l’Estat i, en particular, de la reserva que li confereix competència exclusiva en matèria de relacions internacionals’. Catalunya no pot ser un ‘actor internacional’ En canvi, el TC manté la suspensió sobre els preceptes que apunten que la llei té com a objectiu ‘el posicionament de Catalunya a l’exterior com a actor internacional’ o que fan referència a la ‘diplomàcia pública de Catalunya’. Segons el TC la configuració de Catalunya com a ‘actor internacional’ en realitat ‘pretén dotar inequívocament d’una aparença de subjectivitat internacional a aquesta Comunitat Autònoma obviant que els ens territorials no són subjectes internacionals i no poden, en conseqüència, participar de les relacions internacionals’. En aquest apartat donen la raó a l’Estat i asseguren que part de la llei ‘és susceptible de perjudicar greument’ l’interès de la política exterior de l’Estat perquè ‘la posada en pràctica d’una política exterior pròpia de la Generalitat de Catalunya afecta greument les relacions internacionals de l’Estat’ en ‘generar interferències’ que ‘poden pertorbar el seu contingut i incidir negativament’ en àmbits com ‘la política econòmica i la seguretat’. Els magistrats afirmen que la política exterior de la Generalitat podria tenir ‘conseqüències greument danyines per a l’interès general que serien difícilment reversibles si posteriorment es declarés la inconstitucionalitat dels preceptes impugnats’ per part del govern espanyol. A més, ‘la posició d’Espanya es veuria inevitablement danyada en la seva relació amb altres Estats, amb la Unió Europea, i altres subjectes de Dret Internacional si la Comunitat Autònoma de Catalunya actués ‘de facto’ a l’exterior com un subjecte diferent de l’Estat espanyol’, cosa que ‘segurament podria passar si s’aixequés la suspensió’. El ‘dret a decidir’ és legal si no es parla d’independència Un cop més, el Tribunal Coinstitucional reitera que el ‘dret a decidir’ és legal si no es parla d’independència. En aquesta ocasió l’advocat de l’Estat havia impugnat un precepte de la llei que apostava pel ‘reconeixement del dret a decidir dels pobles’ perquè entenia que podia interferir a la política exterior de l’Estat. Els magistrat recorden que és possible una interpretació constitucional del terme ‘dret a decidir’ si no s’entén com un dret a l’autodeterminació o a la sobirania de Catalunya. Per aquest motiu aixeca també la suspensió d’aquest punt. L’Estat argumenta que pot crear un perjudici greu Els magistrats accepten part de les al·legacions de les dues parts. Un cop admès a tràmit el recurs, la Generalitat va demanar que s’aixequés la suspensió adduint que la Llei no produeix cap perjudici a la política exterior de l’Estat i recordant que les comunitats autònomes tenen competències per fer acció exterior, com ha avalat en diverses ocasions el mateix Tribunal Constitucional. Per contra, l’advocat de l’Estat va presentar un informe del Ministeri d’Exteriors que assegura que si s’aixeca la suspensió es produiran ‘greus i irreparables perjudicis als interessos de la política exterior d’Espanya i les seves relacions internacionals’. Segons l’Estat ‘es tractaria de danys fonamentalment futurs i previsibles’ generats per les ‘interferències i distorsions’ de la Generalitat a la política exterior de l’Estat, que induirien a ‘confusió’ a la comunitat internacional. El mateix informe d’Exteriors diu que si s’aixequés la suspensió es permetria a la Generalitat ‘seguir avançant en la construcció d’estructures estatals amb l’objectiu confés de construir un futur estat propi’.	El Tribunal Constitucional (TC) ha aixecat la suspensió temporal que pesava sobre la part de la Llei d’acció exterior del Parlament que regula les delegacions de la Generalitat a l’exterior i sobre la capacitat del govern de signar acords amb organismes internacionals i designar els seus representants davant la UE. Amb tot, els magistrats mantenen … Continue reading El TC aixeca la suspensió de les delegacions de la Generalitat a l’exterior →	El TC aixeca la suspensió de les delegacions de la Generalitat a l'exterior	news	
https://www.vilaweb.cat/noticies/terricabras-maragall-i-tremosa-informen-tot-el-parlament-europeu-de-la-candidatura-unitaria-liderada-per-romeva/	24/06/2021	Els eurodiputats d’ERC-NeCat i Convergència han informat tots els membres del Parlament Europeu de l’acord per a crear un candidatura conjunta amb la societat civil liderada per Raül Romeva. Josep-Maria Terricabras, Ernest Maragall i Ramon Tremosa han escrit a tots els companys parlamentaris per explicar-los que els seus partits havien decidit ‘d’unir forces amb la societat civil catalana per presentar-se plegats a les eleccions’ amb una candidatura que tindrà ‘un únic objectiu: aconseguir un mandat per a la independència’. Destaquen, a més, que Romeva liderarà la llista i que si guanyen ‘començarà immediatament un procés per aconseguir la total independència’. ‘El número u de la llista pro-independència serà l’ex-eurodiputat verd Raül Romeva, un gran polític i vertaderament pro-europeu que durant deu anys va ser un membre honorable i molt treballador d’aquesta cambra’, diuen en l’escrit, enviat als 751 diputats del Parlament Europeu, de vint-i-vuit estats. ‘Les eleccions catalanes del 27 de setembre —continuen— seran, “de facto”, un referèndum sobre la independència de Catalunya, car Rajoy i l’establishment polític espanyol ens han negat repetidament el dret de decidir el nostre futur a través d’un referèndum com el que van permetre Cameron i el Regne Unit a Escòcia.’ En el text, els tres eurodiputats expliquen també la trajectòria de Romeva, molt conegut a Brussel·les. ‘Després de donar suport, durant la major part de la seva vida, a una solució federal per a resoldre el cas català, aquests últims anys ha canviat de visió.’ Romeva, diuen, creu que la independència ‘és la millor solució que té el poble català per a aconseguir justícia social, una societat pròspera i una total integració en la UE’. I prediuen: ‘Aquests mesos vinents seran emocionants per al poble català i per a la democràcia europea.’ Terricabras, Maragall i Tremosa també adjunten als eurodiputats l’informe del CEPS i el CIDBO que es va presentar ahir a Brussel·les, i que indica que a llarg termini una Catalunya independent tindria una situació econòmica millor que no una Catalunya autonòmica, fins i tot en cas de declaració unilateral.	Els eurodiputats d’ERC-NeCat i Convergència han informat tots els membres del Parlament Europeu de l’acord per a crear un candidatura conjunta amb la societat civil liderada per Raül Romeva. Josep-Maria Terricabras, Ernest Maragall i Ramon Tremosa han escrit a tots els companys parlamentaris per explicar-los que els seus partits havien decidit ‘d’unir forces amb la … Continue reading Terricabras, Maragall i Tremosa informen tot el Parlament Europeu de la candidatura unitària liderada per Romeva →	Terricabras, Maragall i Tremosa informen tot el Parlament Europeu de la candidatura unitària liderada per Romeva	news	
https://www.vilaweb.cat/noticies/vint-anys-dacampada-jove-amb-un-homenatge-a-al-tall/	24/06/2021	L’Acampada Jove celebra vint anys, i el plat fort de la celebració serà un homenatge al grup Al Tall, que va tocar a la primera edició l’any 1996. Els valencians, que van deixar els escenaris el 2013 després de gairebé quaranta anys, rebran de l’organització un premi a la trajectòria i al compromís. Juntament amb aquest reconeixement, el festival té previst per a dissabte un dinar popular de celebració i també ha preparat una exposició que recull els millors moments de l’Acampada Jove, les millors vivències del públic i un repàs històric pels vint anys del festival. L’Acampada Jove, el festival político-musical organitzat per les JERC, té lloc a Montblanc entre avui i dissabte. Aquesta serà la setena edició consecutiva a la capital de la Conca de Barberà. Anteriorment, s’havia celebrat a Sant Celoni (2005 – 2008) i Arbúcies (1996 – 2004). Pel que fa a les actuacions, enguany passaran pel festival la Gossa Sorda, Lax’n’Busto, els Catarres, Brams i la Pegatina, entre molts més. Els components d’Al Tall Vicent Torrent i Manolo Miralles assistiran a l’acte dels vint anys, que tindrà lloc a l’església de Sant Francesc de Montblanc dissabte, 18 de juliol, al migdia. El mateix dia es farà un dinar popular amb totes les persones que han fet possible el festival durant aquests anys. Més enllà del dinar, el mateix dissabte al matí tindrà lloc una xerrada amb tots els directors del festival des de la seva creació, l’any 1996, i s’ha preparat una exposició que recollirà l’evolució de l’Acampada Jove des de la seva primera edició. Per als organitzadors del festival, Al Tall ‘han estat, són i seran un referent enorme per a tothom, pel seu recorregut històric, la seva aportació a la nostra cultura i pel seu compromís en la defensa del nostre país i la nostra llengua’. Ho deia fa uns dies el seu director, Gerard Gómez del Moral, que va mostrar un ‘orgull immens’ per poder celebrar vint anys ‘d’un projecte fet per voluntariat’. D’aquesta manera, va insistir que l’edició d’enguany volia ser ‘un homenatge a tothom qui ha fet possible aquest projecte: músics, militància, proveïdors i públic, qui han fet que aquest somni esdevingui una realitat cada cop més forta i gran’.	L’Acampada Jove celebra vint anys, i el plat fort de la celebració serà un homenatge al grup Al Tall, que va tocar a la primera edició l’any 1996. Els valencians, que van deixar els escenaris el 2013 després de gairebé quaranta anys, rebran de l’organització un premi a la trajectòria i al compromís. Juntament amb … Continue reading Vint anys d’Acampada Jove amb un homenatge a Al Tall →	Vint anys d'Acampada Jove amb un homenatge a Al Tall	news	
https://www.vilaweb.cat/noticies/blur-portishead-i-florence-the-machine-caps-de-cartell-del-fib/	24/06/2021	Blur, Portishead, Florence + The Machine, Crystal Fighters, Kaiser Chiefs, Noel Gallagher, Franz Ferdinand… són alguns dels músics que encapçalen el cartell del Festival Internacional de Benicàssim, que comença avui. En total seran quatre dies de concerts plens de les cares més conegudes de l’escena musical independent. De fet la gran majoria dels grups pertanyen al món anglosaxó i els únics que cantaran en català a la vintena edició del festival seran el grup barceloní Ocellot. Ocellot serà un dels primers grups en actuar al festival aquesta mateix vespre, ja que oferiran un concert a les 21.30 a l’escenari Red Bull. El quintet barceloní presentarà els temes del seu darrer treball, ‘Molsa Molsa’, amb un folk psicodèlic que no deix a ningú indiferent. Però dues de les actuacions més esperades de la nit són els londinencs Crystal Fighters i la cantant britànica Florence + The Machine, que és possible que avanci algun tema del nou dics que està preparant. Demà serà el torn de Noel Gallagher, l’ex-membre d’Oasis que arriba a Benicàssim per presentar el segon disc del seu darrer projecte musical i el seguiran els ritmes electrònics de The Prodigy. El festival seguirà dissabte amb les actuacions de Blur, el gran reclam del FIB d’engauany, Kaiser Chiefs i el productor musical Mark Ronson. Blur, una de les bandes més destacades del brit-pop dels anys noranta, torna als escenaris amb un disc nou sota el braç després de dotze anys sense publicar res. El festival s’acabarà diumenge amb els concerts de Portishead, Bastille i FFS, la unió del grup escocès Franz Ferdinand amb el duet californià Sparks. També hi haurà Public Enemy, l’emblemàtic grup de hip-hop nord-americà que va posar les bases d’aquest estil musical. Aquest any el festival encara la segona edició sota la direcció de Melvin Benn després de patir un seguit de sotracs econòmics. L’any passat la companyia propietària del FIB, Maraworl, va ampliar l’accionariat amb les participacions majoritàries de les empreses MCD Productions i SJM Concerts per mirar de superar les incerteses econòmiques després d’entrar en concurs de creditors voluntari el 2013. A més, des del 2011 el FIB pateix una pèrdua de públic que aquest any espera recuperar presentant un cartell ple de cares conegudes.	Blur, Portishead, Florence + The Machine, Crystal Fighters, Kaiser Chiefs, Noel Gallagher, Franz Ferdinand… són alguns dels músics que encapçalen el cartell del Festival Internacional de Benicàssim, que comença avui. En total seran quatre dies de concerts plens de les cares més conegudes de l’escena musical independent. De fet la gran majoria dels grups pertanyen … Continue reading Blur, Portishead i Florence + The Machine, caps de cartell del FIB →	Blur, Portishead i Florence + The Machine, caps de cartell del FIB	news	
https://www.vilaweb.cat/noticies/carles-puigdemont-nou-president-de-lami/	24/06/2021	Carles Puigdemont, batlle de Girona, ha estat escollit nou president de l’Associació de Municipis per la Independència (AMI). En les seves primeres paraules com a responsable de l’entitat, Puigdemont ha apel·lat a la unitat i al consens, ha defensat que els ajuntaments són el ‘pal de paller’ de la independència i ha remarcat que el municipalisme independentista té un ‘paper decisiu’ en el procés. Ha deixat per al final, però, un missatge dirigit a Barcelona i la seva batllessa, Ada Colau. Així, el nou president de l’AMI ha convidat la capital catalana a sumar-se a l’entitat, en un moment en què ‘necessitem més que mai sentir l’escalf, la proximitat i el suport de Barcelona’. A l’inici del seu parlament, el nou president no ha tingut més que lloances pel que ha estat, fins avui, al capdavant de l’AMI, Josep Maria Vila d’Abadal, qui ha dit que ha liderat l’entitat de manera ‘irrepetible i determinant’. També ha manifestat que la nova directiva i executiva de l’AMI seguirà ‘el camí traçat aquests darrers quatre anys’, continuant amb ‘la unitat i el consens que ens ha fet forts’. Ara, ha avançat Puigdemont, vénen temps ‘apassionats, intensos, amb situacions inèdites, i alhora complexos i difícils’, i és que ‘coses tan elementals de la democràcia com és poder-nos expressar en un referèndum’, ha indicat, ‘ens són negades’. Quan hi hagi dificultats, ha afegit, ‘l’AMI ha de ser el referent polític per a cadascun dels nostres associats, perquè el cos municipal actuï com un sol home al costat del nostre Parlament, el nostre Govern i el nostre president’. ‘Els ajuntaments tenim ara una cita amb la història’, ha declarat el nou president. ‘Cada Casa de la vila esdevindrà, a partir del 27-S, un bastió de la llibertat del nostre país, serà el pal de paller de la independència’, ha sentenciat. I ho ha arrodonit dient que ‘Catalunya serà lliure si ho són les seves persones’. ‘L’alternativa a la independència no és la dependència’, ha alertat, ‘sinó la decadència, la decadència dels nostres pobles, viles i ciutats, de la gent que hi viu i per la qual treballarem’, ha conclòs. Al costat de Puigdemont, com a vicepresident de l’AMI, hi seguirà havent l’alcalde de Montblanc, Josep Andreu, que manté el càrrec que tenia fins ara. Precisament, Andreu ha celebrat que a la nova executiva hi hagi representació ‘de tots els partits que estem a favor del dret a decidir’, i ha agraït ‘l’esforç’ de tots. Vila d’Abadal vol deixar la política Per la seva banda, el fins ara president de l’AMI, Josep Maria Vila d’Abadal, ha aclarit que no formaria part de la llista conjunta. ‘Deixo la política, i tampoc no seré a la llista perquè vull deixar la política’. Ha dit, però, que ‘els municipis estaran representats per batlles’ a les diverses llistes. Per tant, ‘el municipalisme ja està suficientment representat’. Just abans de la seva darrera assemblea com a president de l’AMI, ha fet un ‘balanç molt positiu’ de la seva tasca al capdavant de l’entitat. ‘He complert les expectatives de recolzar el moviment independentista a Catalunya’, una feina que ha culminat ‘amb èxit’ aquesta setmana amb la candidatura unitària.	Carles Puigdemont, batlle de Girona, ha estat escollit nou president de l’Associació de Municipis per la Independència (AMI). En les seves primeres paraules com a responsable de l’entitat, Puigdemont ha apel·lat a la unitat i al consens, ha defensat que els ajuntaments són el ‘pal de paller’ de la independència i ha remarcat que el … Continue reading Carles Puigdemont, nou president de l’AMI →	Carles Puigdemont, nou president de l'AMI	news	
https://www.vilaweb.cat/noticies/la-comissio-dinvestigacio-antifrau-del-parlament-reprova-lex-president-pujol-pels-diners-a-andorra/	24/06/2021	La comissió d’investigació sobre el frau i l’evasió fiscal i les pràctiques de corrupció política del parlament ha reprovat l’ex-president de la Generalitat Jordi Pujol pels diners familiars amagats a Andorra durant 34 anys. En una llarga i complexa votació, els partits han aprovat conclusions sobre els formats de les comissions d’investigació, la corrupció política i el frau fiscal en general i sobre casos concrets de corrupció, entre els quals han destacat els de la família Pujol Ferrusola. Ara les conclusions aprovades es fusionaran en un dictamen que previsiblement s’aprovarà en l’últim ple de la legislatura la setmana que ve. Per part de C’s s’ha proposat que Pujol mereix ‘una reprovació especial’ per no haver aclarit perquè no va parlar de la seva fortuna a Andorra fins el 2014, i no ho feia quan va deixar de ser president el 2003. També li retreu el fet de no haver declarat que va heretar un immoble a Premià de Mar (Maresme) fins el 1985, quan ja havia prescrit l’impost de successions, recordant, a més, que aquest impost és gestionat per la Generalitat. El text ha estat aprovat amb els vots de PSC, PP, ICV-EUiA i C’s, l’abstenció d’ERC i CUP i el vot contrari de CiU. Del PP, s’ha aprovat una resolució similar que veu ‘imprescindible’ una reprovació a Pujol per haver ‘amagat’ i mantenir sense tributar durant diversos anys els fons familiars. Hi han votat favor ERC, PSC, PP i ICV-EUiA, C’s i CUP s’han abstingut i CiU s’hi ha oposat. Altres conclusions aprovades han demanat a la família Pujol que aixequi el secret bancari, i han denunciat els negocis del seus fills amb administracions públiques o empreses relacionades, a més del benefici d’aquestes empreses per estar vinculades a entorns de CiU. Denunciar a fiscalia els falsos testimonis D’altra banda, la comissió també ha aprovat traslladar a la fiscalia algunes intervencions fetes per compareixents per si han incorregut en fals testimoni, sobretot en el cas del dinar al restaurant La Camarga i el cas Método3, ‘on es fa evident que algun dels testimonis van mentir, atesa la contradicció evident’. A més, el fals testimoni també inclou l’afirmació falsa de no saber res sobre els fets preguntats. La conclusió, aprovada per la CUP, recorda que el fals testimoni en una comissió parlamentària d’investigació està penat amb fins a un any de presó. En canvi, no s’ha aprovat una proposta similar d’ERC, que proposa fer arribar a fiscalia les declaracions suposadament falses ‘en especial’ de Jordi Pujol Ferrusola, Manuel Bustos i Alícia Sánchez-Camacho. D’ICV-EUiA s’ha aprovat que a les comissions d’investigació, els compareixents no tinguin una posició física de preeminència sobre els diputats i al costat de la presidència. Resultats de les votacions La comissió, reunida durant més de tres hores i mitja i amb votacions molt complexes, ha aprovat conclusions i recomanacions de tots els grups. Pel que fa a les de CiU, la majoria les ha aprovat per 90 vots a favor (CiU, ERC i PP), 23 en contra (ICV-EUiA, C’s i CUP) i 19 abstencions (PSC), i n’ha rebutjat cinc que només el grup proposant ha votat a favor. També ha aprovat la majoria de les d’ERC, tot i que CiU s’ha abstingut o ha votat en contra en una trentena de punts. D’aquest grup n’ha rebutjat nou. Pel que fa a les del PSC, les ha aprovat totes, amb el vots en contra o l’abstenció de CiU en tots els casos. A la votació final, les conclusions del PSC han obtingut el suport de 74 diputats (ERC, PSC, PP, ICV-EUiA i CUP), el vot contrari de 50 (CiU) i 9 abstencions (C’s). Respecte a les del PP, la majoria les ha aprovat, amb els vots en contra de CiU i l’abstenció de C’s i la CUP a la votació final, i n’ha rebutjat 9. Pel que fa a les d’ICV-EUiA, n’ha rebutjat 9, mentre que la resta les ha aprovat amb el vots a favor de tots els grups, excepte de CiU, que hi ha votat en contra. Respecte a les de C’s, n’ha aprovat 13, i la majoria les ha rebutjat amb els vots contraris de CiU i ERC. A l’últim, pel que fa a les de la CUP, n’ha aprovat una vintena, amb els vots a favor d’ERC, el PSC i ICV-EUiA, els contraris de CiU i el PPC i l’abstenció de C’s. Les conclusions aprovades serviran ara per elaborar el dictamen que el ple debatrà i votarà en la sessió que començarà dimarts que ve.	La comissió d’investigació sobre el frau i l’evasió fiscal i les pràctiques de corrupció política del parlament ha reprovat l’ex-president de la Generalitat Jordi Pujol pels diners familiars amagats a Andorra durant 34 anys. En una llarga i complexa votació, els partits han aprovat conclusions sobre els formats de les comissions d’investigació, la corrupció política … Continue reading La comissió d’investigació antifrau del parlament reprova l’ex-president Pujol pels diners a Andorra →	La comissió d'investigació antifrau del parlament reprova l'ex-president Pujol pels diners a Andorra	news	
https://www.vilaweb.cat/noticies/icv-i-podem-tambe-es-presentaran-junts-a-les-eleccions-espanyoles/	24/06/2021	ICV i Podem han tancat un acord per a presentar-se en coalició a les eleccions espanyoles, que encara no han estat convocades però que es preveu que es facin a final d’any, segons que ha avançat El Periódico i han confirmat a l’ACN fonts dels dos partits. Els dirigents d’ICV, Joan Herrera, i de Podem, Pablo Iglesias, ja van anunciar fa unes setmanes que les dues formacions tenien la intenció de presentar-se juntes tant a les eleccions al Parlament de Catalunya com a les corts espanyoles. Es treballa amb la possibilitat que la marca electoral de les generals mantingui la fórmula ‘Catalunya Sí que es pot’ del 27-S afegint Podem al principi. El programa electoral de la coalició per a les eleccions a les Corts inclourà el dret a decidir. Pablo Iglesias i la líder de Podem a Catalunya, Gemma Ubasart, es van reunir a Barcelona amb els coordinadors d’ICV, Joan Herrera i Dolors Camats. Llavors ja van explicar que l’objectiu era presentar-se junts i ‘donar el tomb’ a Catalunya i a l’estat espanyol. Fa uns dies es va tancar l’acord de coalició per a les eleccions del 27-S sota la marca ‘Catalunya Sí que es Pot’, que és pendent només de ratificació per part de Procés Constituent, i aquest divendres s’ha tancat l’acord per concórrer junts a les generals. Fonts de Podem parlen de ‘pre-acord’ per a les eleccions espanyoles i asseguren que també inclou Procés Constituent, Barcelona en Comú i representants de la societat civil. També especifiquen que el nom electoral ‘Podem-Catalunya Sí que es Pot’ es perfila com a marca a Catalunya. El pacte contempla també que el programa electoral reculli el dret de decidir i reconegui Catalunya com un subjecte polític sobirà. El full de ruta pactat que es presentarà el 27-S es basa en un procés constituent que permeti decidir tant l’encaix de Catalunya amb Espanya com el model econòmic i social. Tot plegat culminaria amb una constitució pròpia per a Catalunya i una república catalana, compatible amb la independència, amb la via federal o amb la confederal.	ICV i Podem han tancat un acord per a presentar-se en coalició a les eleccions espanyoles, que encara no han estat convocades però que es preveu que es facin a final d’any, segons que ha avançat El Periódico i han confirmat a l’ACN fonts dels dos partits. Els dirigents d’ICV, Joan Herrera, i de Podem, … Continue reading ICV i Podem també es presentaran junts a les eleccions espanyoles →	ICV i Podem també es presentaran junts a les eleccions espanyoles	news	
https://www.vilaweb.cat/noticies/lluis-llach-la-bandera-es-la-felicitat-dels-ciutadans/	24/06/2021	Lluís Llach va ser ahir al vespre l’últim entrevistat de la temporada del programa de TV3 ‘.Cat’, que va tractar de l’actualitat política de la setmana, marcada per l’anunci de la llista independentista de CDC, ERC i entitats civils. ‘Al final ha pesat la lògica, potser una mica tard’, va dir. Llach, que assegura que ningú no li ha proposat de formar part de la llista, es manifestà ‘content com una lloca’ per la candidatura acordada i per la tríada que l’encapçala: Raül Romeva, Carme Forcadell i Muriel Casals. Podeu veure el vídeo del programa tot seguit. ‘Ningú no m’ha dit res. Si jo pogués triar, em posaria al final d’alguna llista, que és per a això que servim els “floreros”. Ara és el moment de la gent que sap de política’, va dir Llach. I afegí: ‘Si em necessiten per a res, a callar i a creure!’ Sobre els caps de llista, va dir que Raül Romeva li agradava molt: ‘A part els mèrits personals, representa una força, una renovació, una joventut. A mi m’agrada molt aquest trident […] Muriel Casals és una iaia perillosa! Té una determinació molt estranya de trobar…’ També creu que és bo que la CUP faci una llista pròpia, ‘per coherència i fidelitat orgànica’. ‘La CUP fa molt de bé’, va dir. I encara: ‘La CUP pot aportar menys a la unitat anant amb els altres que anant tota sola.’ ‘El procés seria absurd si no fos una eina per a la felicitat de la ciutadania. La independència és una eina magnífica per a fer una societat millor’, creu Llach. Si hagués de triar una cançó com a banda sonora del moment…: ‘I amb el somriure la revolta’. ‘És això que he vist a les manifestacions, a les reunions, les mirades dels nanos joves, de la senyora gran…’ Al debat hi van participar Quim Arrufat, diputat de la CUP; Francesc-Marc Álvaro, periodista; Elisenda Paluzie, degana de la Facultat d’Economia de la UB; Laia Bonet, professora de dret de la UPF; Itziar González, impulsora de Parlament Ciutadà; Pere Cardús, periodista de VilaWeb; i Manuel Milián Mestre, periodista i consultor d’empreses.	Lluís Llach va ser ahir al vespre l’últim entrevistat de la temporada del programa de TV3 ‘.Cat’, que va tractar de l’actualitat política de la setmana, marcada per l’anunci de la llista independentista de CDC, ERC i entitats civils. ‘Al final ha pesat la lògica, potser una mica tard’, va dir. Llach, que assegura que … Continue reading Lluís Llach: ‘La bandera és la felicitat dels ciutadans’ →	Lluís Llach: 'La bandera és la felicitat dels ciutadans'	news	
https://www.vilaweb.cat/noticies/pero-hi-ha-cap-republica-dins-una-monarquia/	24/06/2021	La idea que es pot fer un procés constituent a Catalunya, per crear una república, i mantenir-se alhora dins el Regne d’Espanya és, pel cap baix, una proposta insòlita. Enlloc del món no hi ha ni un sol exemple a què agafar-se per demostrar que aquesta idea sigui possible. Ni un sol cas, ni un sol intent. Els cinc grups de monarquies Al món avui hi ha 214 estats, dels quals només 44 són monarquies. Però només hi ha 28 monarques, perquè Isabel II és la sobirana de 16, com a cap de la Commonwealth. La reina d’Anglaterra és, concretament, reina de la Gran Bretanya, Antigua i Barbuda, Austràlia, les Bahames, Barbados, Belize, el Canadà, Grenada, Jamaica, Nova Zelanda, Papua Nova Guinea, Saint Christopher i Nevis, Santa Llúcia, Saint Vincent i les Grenadines, les Illes Salomó i Tuvalu. A Europa hi ha un segon grup de monarquies considerades constitucionals, en les quals el monarca no té poders polítics. Això inclou Andorra (en realitat, una curiosa diarquia), Bèlgica, Dinamarca, Luxemburg, els Països Baixos, Noruega, Suècia i Espanya. A més hi ha dues monarquies absolutes, Liechtenstein i Mònegue, i l’única monarquia electiva del món, la Ciutat del Vaticà. La tercera categoria de monarquies al món inclou les monarquies islàmiques. Que són l’Aràbia Saudita, Bahrain, Brunei, Catar, els Emirats Units, Jordània, Kuwait, Malàisia, el Marroc i Oman. La gran majoria d’aquestes monarquies són terriblement absolutes i només el Marroc, Jordània i Malàisia s’acosten, però molt de lluny, al concepte de monarquia constitucional. El quart grup de monarquies són les asiàtiques, bàsicament monarquies constitucionals, que són quatre: Bhutan, Cambotja, el Japó i Tailàndia. Per completar la llista hi ha un cinquè grup de monarquies que no encaixen en cap dels altres perfils. Són Tonga, a la Polinèsia, i Swazilàndia i Lesotho, a l’Àfrica. Swazilàndia és una monarquia absoluta amb la característica especial que té un rei per als afers civils i un altre de cap espiritual. Hi ha monarquies federals? Sí que n’hi ha. Hi ha sis monarquies que oficialment són federals i inclouen estats. Són Austràlia, on hi ha estats i territoris; Bèlgica, que inclou regions i comunitats lingüístiques; el Canadà, on hi ha províncies i territoris; Malàisia, que incorpora estats i territoris; Saint Christopher i Nevis, on els òrgans de la federació són anomenats parròquies; i els Emirats Àrabs Units, que com el nom indica uneixen diversos emirats. A banda, hi ha el cas del Regne dels Països Baixos, que es podria considerar una confederació, formada pels Països Baixos estrictament parlant i per un grup d’illes del Carib, entre les quals Bonaire, Saba i Sint Eustatius. Ara, la forma republicana no és admesa en cap cas entre els estats federats. Tots, precisament, han de respectar la forma monàrquica de govern com a lligam que fa possible l’existència de la federació. I hi ha monarquies dins repúbliques? El fet més curiós és que, tot i que no hi ha cap república dins una monarquia, sí que és cert que dins algunes repúbliques africanes i asiàtiques es mantenen monarquies tradicionals, reconegudes i amb un paper limitat. Les més importants són Zululàndia, a Sud-àfica; les monarquies Ashanti i Okeyman, a Ghana; les dels Buganda, Bunyoro i Busoga, a Uganda, amb el Regne Toro i el Rwenzururu; i la molt peculiar monarquia dels Kanongesha-Lunda, que regna en parts de tres estats, Angola, Congo i Zàmbia. En resum, trobem algunes monarquies de caire federal, però que no accepten la forma republicana per als seus subjectes. I hi ha monarquies dins repúbliques, però amb funcions bàsicament cerimonials. Ara, no hi ha ni un sol cas al món d’una monarquia que accepti l’existència d’una república dins seu, com proposen Podem i ICV.	La idea que es pot fer un procés constituent a Catalunya, per crear una república, i mantenir-se alhora dins el Regne d’Espanya és, pel cap baix, una proposta insòlita. Enlloc del món no hi ha ni un sol exemple a què agafar-se per demostrar que aquesta idea sigui possible. Ni un sol cas, ni un … Continue reading Però hi ha cap república dins una monarquia? →	Però hi ha cap república dins una monarquia?	news	
https://www.vilaweb.cat/noticies/el-conseller-marza-proposa-mesures-per-a-minimitzar-la-lomce/	24/06/2021	El conseller d’Educació i Cultura, Vicent Marzà, continua amb la ronda de contactes amb la comunitat educativa. I els ha exposat tot de mesures concretes per a minimitzar l’aplicació de la LOMCE per al curs vinent. Així, aquesta setmana ha convidat els equips directius dels centres educatius d’Infantil, Primària, Secundària i Batxillerat de tot el País Valencià. ‘Es tracta de testar de primera mà les valoracions que es facen de les nostres propostes als equips que s’encarreguen de dur el funcionament de cada escola i cada institut’, ha explicat Marzà i ha continuat: ‘Hem passat de l’etapa de les inauguracions i grans esdeveniments a l’era de l’enriquiment pedagògic, el diàleg, el treball a l’aula i la dignificació de la tasca del professorat i les famílies’. Marzà ha proposat tot de mesures per a elaborar un decret que modifiqui l’aplicació de la LOMCE, com ara, ampliar les classes de 45 minuts a 60 si els centres així ho volen; modificar la coordinació docent; reduir les proves diagnòstiques; concretar els programes per a lluitar contra el fracàs escolar a secundària; ampliar els horaris de les assignatures troncals específiques de 1er de batxillerat per garantir una millor base de coneixement. Garanteix que es puntuaran els mèrits de les oposicions amb els criteris estalberts D’una altra banda, la Conselleria ha volgut desmentir el missatge transmès per part d’un tribunal d’oposicions, que anunciava la modificació en la puntuació de mèrits del punt 242. Un mèrit que equival al nivell avançat de valencià i es correspon a un 0,5 de puntuació. ‘Les persones afectades pel tribunal o els tribunals que han modificat este criteri, a les quals no se les ha puntuat el mèrit, han de presentar un recurs a la Direcció General de Centres i Personal Docent’, explica la conselleria, que resoldrà els casos aviat i assegurarà la puntuació correcta.	El conseller d’Educació i Cultura, Vicent Marzà, continua amb la ronda de contactes amb la comunitat educativa. I els ha exposat tot de mesures concretes per a minimitzar l’aplicació de la LOMCE per al curs vinent. Així, aquesta setmana ha convidat els equips directius dels centres educatius d’Infantil, Primària, Secundària i Batxillerat de tot el … Continue reading El conseller Marzà proposa mesures per a minimitzar la LOMCE →	El conseller Marzà proposa mesures per a minimitzar la LOMCE	news	
https://www.vilaweb.cat/noticies/carta-oberta-dun-dirigent-independentista-dicv-a-raul-romeva/	24/06/2021	Antoni Morral, ex-batlle de Cerdanyola del Vallès per ICV, se sent dolgut per les declaracions d’alguns companys del partit, que aquestes últimes hores han atacat Raül Romeva. Per això ha escrit aquesta carta oberta en què manifesta el suport a la decisió ‘valenta’ de Romeva d’haver acceptat d’encapçalar ‘la candidatura de la Unitat per la Llibertat’. L’històric dirigent d’ICV, que forma part del sector independentista del partit, defensa la candidatura pactada entre CDC, ERC i les entitats sobiranistes, una candidatura ‘de múltiples sensibilitats ideològiques de persones que compartim la il·lusió de ser un país lliure’. I retreu que una part de l’esquerra nacional encapçalada per ICV i Podem aprofiti la candidatura encapçalada per Romeva per crear confrontació, ‘prestant-se, així, a servir els interessos de l’estat’. Podeu llegir la carta íntegra a continuació: «Benvolgut Raül, Puc entendre que no hagi agradat a les files d’ICV la decisió que has pres d’acceptar encapçalar la candidatura que incorpora persones de partits, independents i el suport d’entitats de la societat civil abordant l’objectiu més ambiciós que aquest país s’ha plantejat mai en l’era moderna de guanyar la llibertat per la via democràtica. Però em sento dolgut per les declaracions dels teus ex-companys de partit, que encara són els meus. És això el que em genera la necessitat d’expressar-te, públicament, la meva opinió i el meu suport, a la decisió que tant valentament has pres, d’acceptar encapçalar la candidatura de la unitat per la llibertat. Conec prou bé el teu tarannà, capacitat política i principis ideològics per a saber que la teva participació en aquesta candidatura, on també hi ha el president, a tu no et representa cap renúncia. Al contrari, el teu capital personal i ideològic reforça el caràcter plural i transversal d’aquesta candidatura que vol representar a una majoria social on ens trobem molts que sabem que a Catalunya l’anhel de justícia social va acompanyat de la llibertat nacional i que aquests són dos camps que no volem confrontar, perquè s’hi troba l’ànima del país. La teva destacada presència li dóna un marcat accent que molts hem vist com a positiu. Però, a més, tant la Carme Forcadell, com la Muriel Casals, com de segur altres incorporacions, posaran en relleu que aquesta candidatura té una forta vocació social. És una candidatura de múltiples sensibilitats ideològiques de persones que compartim la il·lusió de ser un país lliure i volem iniciar un procés constituent des de l’exercici de la sobirania. Has estat exquisit en les formes. Ja fa temps que vas deixar el partit després de moltes incomprensions. Ningú no pot fer-te cap retret des d’aquesta perspectiva. Jo crec que has fet un gest valent, coherent i generós. Em preocupa que una part de l’esquerra nacional d’aquest país encapçalada per ICV i Podem aprofiti aquest fet per generar confrontació oberta amb aquesta candidatura, empenyent-la cap a un imaginari col·lectiu etiquetant-la de candidatura de les retallades. Ells saben que no és veritat. Per què ho fan, doncs, quan podrien generar ponts de complicitat com fa la CUP amb els seus propis matisos? Però no, trien la confrontació, i es presten així a servir els interessos de l’estat per intentar dividir les diferents sensibilitats del sobiranisme allunyant-se de l’òrbita de les candidatures ‘Ara és l’hora’. Al mateix temps, creen una incomoditat insuportable amb els independentistes d’ICV que som al costat dels qui aposten per fer front al repte més ambiciós del catalanisme del segle XXI. Ànims! Una abraçada, Toni Morral»	Antoni Morral, ex-batlle de Cerdanyola del Vallès per ICV, se sent dolgut per les declaracions d’alguns companys del partit, que aquestes últimes hores han atacat Raül Romeva. Per això ha escrit aquesta carta oberta en què manifesta el suport a la decisió ‘valenta’ de Romeva d’haver acceptat d’encapçalar ‘la candidatura de la Unitat per la … Continue reading Carta oberta d’un dirigent independentista d’ICV a Raül Romeva →	Carta oberta d'un dirigent independentista d'ICV a Raül Romeva	news	
https://www.vilaweb.cat/noticies/tot-a-punt-per-a-loperacio-meridiana/	24/06/2021	Després de dies i dies de debats i incògnites sobre la fórmula independentista per a concórrer a les eleccions del 27-S, aquesta setmana s’han acabat de resoldre els dubtes. Amb el panorama electoral aclarit, el focus torna a situar-se damunt la mobilització per a fer possible que l’opció de la independència sigui guanyadora. I, coincidint amb l’entusiasme que sembla que s’ha revifat aquestes últimes hores, dimarts vinent l’ANC té previst de presentar dimarts vinent la diada i obrir les inscripcions per a participar en la Via Lliure a la República Catalana, amb què compta omplir la Meridiana de Barcelona l’Onze de Setembre. Justament, l’ANC i Òmnium volen que la Meridiana esdevingui una ‘onada d’il·lusió col·lectiva’ que portarà al Parlament de Catalunya ‘el lligam de la construcció d’un nou país i una nova societat, millor i més justa’. Aquests són els aspectes principals que, ara per ara, se saben sobre la mobilització: —La mobilització de la Meridiana començarà a les 17.14. —El recorregut ocuparà una distància aproximada de 5,2 quilòmetres, des del parc de la Ciutadella fins al carrer de Rosselló-Pòrcel. Enguany la Meridiana s’omplirà completament, no únicament el tram central, com passava l’any passat a la Gran Via i a la Diagonal. —La via es dividirà en deu eixos que hauran marcat la campanya de mobilització d’enguany de l’ANC i Òmnium amb vista al 27-S: Equilibri territorial, Diversitat, Solidaritat, Obertura al món, Sostenibilitat, Igualtat, Innovació, Regeneració democràtica, Educació i cultura, Benestar i Justícia social. —Cada eix serà format per uns quants trams. N’hi haurà 135, tants com escons al parlament. —El color inicial de la Via Lliure serà el blanc. Però tots els participants tindran unes fletxes del color de l’eix del qual formaran part. —Una fletxa gegant recorrerà la Via Lliure per un carril central mentre al voltant s’alçaran les de la gent per a crear una gran onada fins al parlament. —Una vegada la fletxa hagi sobrepassat cada tram, els participants ocuparan tota la via. —Per acabar, els assistents mostraran el suport a la República Catalana aixecant cadascú la seva fletxa, tots alhora, amb què dotaran de color tota la manifestació. —Les inscripcions s’obriran la setmana entrant. Serà aleshores també quan els organitzadors explicarà com aconseguir el material del manifestant; perquè aquesta vegada també hi haurà samarretes, de color blanc.	Després de dies i dies de debats i incògnites sobre la fórmula independentista per a concórrer a les eleccions del 27-S, aquesta setmana s’han acabat de resoldre els dubtes. Amb el panorama electoral aclarit, el focus torna a situar-se damunt la mobilització per a fer possible que l’opció de la independència sigui guanyadora. I, coincidint … Continue reading Tot a punt per a l’operació Meridiana →	Tot a punt per a l'operació Meridiana	news	
https://www.vilaweb.cat/noticies/els-amics-de-les-arts-zoo-xeic-i-kepa-junkera-encapcalen-el-festival-paupaterres-de-tarrega/	24/06/2021	El Paupaterres, el festival musical d’estiu de les Terres de Ponent, ofereix avui i demà a Tàrrega concerts per a tots els gusts i d’estils tan diversos com ara ska, hip hop, rock i música electrònica. Els Amics de les Arts, Zoo, Soweto, Xeic! i la Terrasseta de Preixens, seran alguns dels noms que formaran part del cartell. Però enguany el festival vol donar protagonisme a la música basca i per això comptarà amb les actuacions de Kepa Junkera i Esne Beltza. Entre avui i demà s’hi podran veure tretze concerts variats. S’hi destaca el dels valencians Zoo, que actuaran aquest vespre. Aquest col·lectiu és una de les revelacions de la temporada, amb barreja de rap, hip-hop, rock, ska i ritmes electrònics. També avui es podran veure les actuacions del grup basc Esne Beltza i de la veterana banda lleidatana de la Família Torelli. I, per a acabar, el dia la música electrònica del duet de disc-jòqueis Ponent Roots. Demà els Amics de les Arts presentaran les cançons del seu darrer disc, amb les cançons de la ronda d’aniversari dels deu anys d’actuacions. Després vindran els concerts de Kepa Junkera, els sons ballables i divertits de la Terrasseta de Preixens i el cantautor senegalès –lleidatà d’adopció– Alu Spear. Finalment el festival es clourà amb Soweto i Xeic!, dues agrupacions amb un element comú: els sons festius. L’accent basc Un dels punts forts del festival d’enguany és el pes que hi tindrà la música basca i l’acordió tradicional d’aquelles terres, la trikitixa. Aquest vespre actua Esne Beltza, una formació que fa servir instruments tradicionals adaptant-los a ritmes moderns, com ara l’ska o el hip-hop. Demà tocarà Kepa Junkera, que portarà al Paupaterres el darrer treball, ‘Una petita història de la trikitixa’. L’hi acompanyarà la formació Sorginak, un grup de noies especialitzades en polifonia i en la interpretació del pandero.	El Paupaterres, el festival musical d’estiu de les Terres de Ponent, ofereix avui i demà a Tàrrega concerts per a tots els gusts i d’estils tan diversos com ara ska, hip hop, rock i música electrònica. Els Amics de les Arts, Zoo, Soweto, Xeic! i la Terrasseta de Preixens, seran alguns dels noms que formaran … Continue reading Els Amics de les Arts, Zoo, Xeic! i Kepa Junkera encapçalen el festival Paupaterres de Tàrrega →	Els Amics de les Arts, Zoo, Xeic! i Kepa Junkera encapçalen el festival Paupaterres de Tàrrega	news	
https://www.vilaweb.cat/noticies/les-estrenes-arriba-als-cinemes-el-documentari-sobre-la-malaurada-cantant-britanica-amy-winehouse-amy/	24/06/2021	Malgrat que els documentaris no acostumen a destacar-se entre les estrenes cinematogràfiques, aquest cap de setmana és diferent, perquè arriba ‘Amy’, que traça la biografia d’Amy Winehouse. Gràcies a la incorporació de material inèdit, podem comprendre millor la dimensió humana de la cantant. Aquesta setmana també s’estrena en català la darrera producció de la factoria Pixar: ‘Del revés’. És un film que se submergeix en la ment humana i les emocions. > Amy. Direcció: Asif Kapadia. Gènere: Documentari. Esbós: Amy Winehouse va ser un talent únic. Va escriure i va cantar des del cor usant els seus dots musicals per analitzar els propis problemes. Tanmateix, el seu gran èxit va afavorir una exposició mediàtica implacable que, unida a unes relacions conflictives i un estil de vida trepidant, va fer que comencés a enfonsar-se fins a la seva mort, quan només tenia vint-i-set anys. (Vídeo). > Del revés (‘Inside Out’). Direcció: Pete Docter. Gènere: Animació. Esbós: Tothom coneix la ment humana, però ningú no l’ha vista mai per dins. Joia, tristesa, fàstic, ira, por, records… tots aquests sentiments són dins el cap de la Rily, una pre-adolescent d’onze anys força afectada pel canvi de residència. És clar que no tothom ho nota. En català. (Vídeo). > Hoje eu quero voltar sozinho (‘A primera vista’). Direcció: Daniel Ribeiro. Intèrprets: Tess Amorim, Lúcia Romano, Selma Egrei; Ghilherme Lobo, Fabio Audi, Eucir de Souza. Gènere: Drama. Esbós: Final de l’estiu a São Paulo. Leonardo, de quinze anys, és cec. Voldria ser més independent, estudiar a l’estranger i enamorar-se. Un dia arriba a la seva classe Gabriel, un nou estudiant. Els dos adolescents es coneixen i a poc a poc la seva amistat evoluciona cap a alguna cosa més. (Vídeo). > True Story (‘Una historia real’). Direcció: Rupert Goold. Intèrprets: Felicity Jones, Maria Dizzia, Charlotte Driscoll; Jonah Hill, James Franco, Ethan Suplee. Gènere: Enjòlit. Esbós: El periodista del New York Times Michael Finkel s’assabenta que un assassí ha estat capturat a Mèxic fent-se passar per ell. L’endemà, Finkel és acomiadat per haver falsificat elements d’un article d’investigació. Poc després l’assassí i el periodista comencen una relació enverinada a la presó. (Vídeo). > Self/less (‘Eternal’). Direcció: Tarsem Singh. Intèrprets: Mariana Paola Vicente, Natalie Martinez, Michelle Dockery; Ryan Reynolds, Matthew Goode, Ben Kingsley. Gènere: Ciència-ficció. Esbós: Un empresari ric amb un càncer terminal se sotmet a un procediment mèdic que consisteix a transferir la seva consciència a un cos sa i jove. Tot sembla anar bé fins que descobreix que el cos que habita pertany a una persona que el va vendre en canvi de diners. (Vídeo). > Latin Lover (‘Mi família italiana’). Direcció: Cristina Comencini. Intèrprets: Valeria Bruni Tedeschi, Angela Finocchiaro, Marisa Paredes; Toni Bertorelli, Claudio Gioè, Lluís Homar. Gènere: Drama. Esbós: A la Pulla es commemora el desè aniversari de la mort de Saverio Crispo, el gran seductor del cinema italià. Hi assisteixen les cinc filles de l’actor i dues ex-dones. Entre conferències de premsa, projeccions nocturnes i revelacions de secrets, les dones s’enfronten en una cascada d’emocions i situacions tragi-còmiques. (Vídeo).	Malgrat que els documentaris no acostumen a destacar-se entre les estrenes cinematogràfiques, aquest cap de setmana és diferent, perquè arriba ‘Amy’, que traça la biografia d’Amy Winehouse. Gràcies a la incorporació de material inèdit, podem comprendre millor la dimensió humana de la cantant. Aquesta setmana també s’estrena en català la darrera producció de la factoria … Continue reading Les estrenes: Arriba als cinemes el documentari sobre la malaurada cantant britànica Amy Winehouse, ‘Amy’ →	Les estrenes: Arriba als cinemes el documentari sobre la malaurada cantant britànica Amy Winehouse, 'Amy'	news	
https://www.vilaweb.cat/noticies/riba-roja-debre-homenatja-joan-brossa-en-el-iii-festival-poesia-des-dels-balcons/	24/06/2021	Aquest cap de setmana Riba-roja d’Ebre serà el punt cabdal de la poesia contemporània del país, amb el III Festival Poesia des dels Balcons, que enguany homenatjarà Joan Brossa. Avui, demà i diumenge hi haurà recitals, música, exposicions, poesia visual i màgia. Tot plegat per a viure la poesia en el sentit més ampli de la paraula, prenent d’exemple Joan Brossa. Hi participen setanta-quatre poetes i artistes de tot el país, com ara el duet format per Ester Xargay i Carles Hac Mor i el mag Hausson. El actes comencen aquesta tarda amb una conferència sobre l’evolució del cant espiritual, a càrrec de Mariona Sagarra. La recepció dels poetes participants inclourà una cercavila d’obertura a càrrec de la xaranga Bandabòlit. Després es farà una performança brossiana amb tres rapsodes de la comarca i un acte de música amb els artistes locals Josep Maria Castellví i Josep Castellví. La vetllada culminarà amb un recital de poesia a la fresca on es podran veure en acció als artistes participants. Demà es farà un dels actes més participatius i vistosos del festival: l’engalanada de balcons. És una activitat que es fa al carrer Major i a la plaça de l’Església, on els veïns decoren balcons i finestres amb les tradicionals banderoles de festa major però amb una diferència significativa: porten fragments de poemes de Joan Brossa escrits. A la tarda se succeiran els espectacles poètics, com ara ‘Brossa Bufa’ de la companyia la Bombeta, una performança a càrrec de Kiku Mistu, un espectacle de ‘tuit poemes’ i un recital amb Ester Xargay i Carles Hac Mor. El primer any, del festival es va dedicar a Salvador Espriu i l’any passat l’homenatjada va ser la poetessa i traductora Montserrat Abelló. Enguany hi ha donat suport la Fundació Joan Brossa i per això la directora de la institució, Glòria Bordons, serà l’encarregada de fer el pregó d’obertura. D’una altra banda, la directora de la Institució de les Lletres Catalanes, Laura Borràs, farà la cloenda i anunciarà el poeta homenatjat al festival de l’any vinent.	Aquest cap de setmana Riba-roja d’Ebre serà el punt cabdal de la poesia contemporània del país, amb el III Festival Poesia des dels Balcons, que enguany homenatjarà Joan Brossa. Avui, demà i diumenge hi haurà recitals, música, exposicions, poesia visual i màgia. Tot plegat per a viure la poesia en el sentit més ampli de … Continue reading Riba-roja d’Ebre homenatja Joan Brossa en el III Festival Poesia des dels Balcons →	Riba-roja d'Ebre homenatja Joan Brossa en el III Festival Poesia des dels Balcons	news	
https://www.vilaweb.cat/noticies/rull-la-llista-del-27-s-representa-totes-les-virtuts-ideologiques-del-pais/	24/06/2021	El coordinador general de CDC, Josep Rull, ha explicat que la llista unitària és ‘transversal ideològicament’ i que representa ‘el millor del catalanisme polític’. En una entrevista a Catalunya Informació, Rull també ha confirmat també la presència de representants de Demòcrates de Catalunya a llista única sobiranista perquè ‘eixamplen l’espai ideològic’. El coordinador general de CDC creu que la candidatura ‘és extraordinària’ perquè ha aconseguit ‘reactivar el turbo de la il·lusió i tenir una opció guanyadora’. Rull ha recordat que dilluns es presentarà la llista i que la setmana vinent es donarà a conèixer el programa electoral i es detallarà el full de ruta cap a la independència. Rull ha manifestat que ‘aquest país té gent molt rellevant per omplir de contingut la llista i garantir que sigui transversal ideològicament’. En aquest sentit, ha fet referència a la presència de Súmate com ‘un actiu important en aquest procés’ i a la representació de Demòcrates de Catalunya. ‘Aquesta llista representa el millor del catalanisme polític’ ha explicat Rull, i també creu que és una candidatura ‘integradora, centrada i guanyadora’. ‘Hem aprofitat molt el temps i això permet parlar de terminis’, ha manifestat Rull durant l’entrevista. El coordinador general fixa el procés cap a l’estat independent en 18 mesos, però ha explicat que ‘es miraran d’escurçar els terminis si es pot fer amb garanties’, fent referència a la proposta de rebaixar el temps que ha fet del líder d’ERC, Oriol Junqueras. Rull també ha explicat que ‘estem treballant en tots els fronts’ i que ha mantingut converses amb estats i ambaixades explicant el procés. ‘Una Catalunya independent tindria un accés més fàcil al crèdit que una autonomia catalana perquè s’obriria la porta dels mercats financers’, ha afegit. ‘Separació amistosa’ amb Unió Sobre la relació amb Unió, Rull ha manifestat que CiU ha estat ‘una història d’èxit’ però que s’ha fet un canvi de plantejament i per això s’ha fet una ‘separació amistosa’. ‘Abraçar-se a l’autonomia vol dir girar l’esquena a la prosperitat de la gent’, ha afegit. Rull ha remarcat que CDC ha fet ‘una aposta molt clara per a la gent d’aquest país, pel futur i pel benestar’. El coordinador general també ha manifestat que hi ha ‘coses molt importants per haver de destinar esforços a parlar d’altres formacions’. La setmana vinent es farà la presentació de la llista, s’explicarà el full de ruta i també què es farà a partir del dia 28 de setembre si els electors voten a favor de la independència. Rull ha dit que s’explicarà de manera ‘molt detallada’ com anirà la transició, i s’exposaran els punts que considera ‘clau’ com són la viabilitat financera del nou estat, el reconeixement internacional, la seguretat jurídica i l’ordre d’interior.	El coordinador general de CDC, Josep Rull, ha explicat que la llista unitària és ‘transversal ideològicament’ i que representa ‘el millor del catalanisme polític’. En una entrevista a Catalunya Informació, Rull també ha confirmat també la presència de representants de Demòcrates de Catalunya a llista única sobiranista perquè ‘eixamplen l’espai ideològic’. El coordinador general de … Continue reading Rull: ‘La llista del 27-S representa totes les virtuts ideològiques del país’ →	Rull: 'La llista del 27-S representa totes les virtuts ideològiques del país'	news	
https://www.vilaweb.cat/noticies/alexis-tsipras-substitueix-cinc-ministres-que-van-votar-contra-el-tercer-rescat/	24/06/2021	El primer ministre grec, Alexis Tsipras, va remodelar ahir al vespre la composició del seu Govern després dels desacords sorgits arran de l’acord assolit amb la UE per un tercer rescat. Gairebé una quarta part dels diputats de Syriza van rebutjar les mesures de l’acord amb els creditors que mantindrà el país en l’euro. Tsipras ha col·locat Panos Skurletis, fins ara ministre de Treball, en el lloc del ministre d’Energia, Panayotis Lafazanis, ja que aquest últim va ser un dels 32 diputats que dimecres al Parlament grec va votar en contra de les reformes per poder rebre un tercer rescat. Així, George Katrougalos, ocuparà el lloc de Skourletis, com a ministre de Treball. També han estat substituïts el ministre adjunt de Defensa, Kostas Ísijos i el de Seguretat Social, Dimitris Stratulis. Ísijos serà substituit per Dimitris Vitsas i Stratulis per pavlos Jaikalis. Nikos Juntís també deixa la cartera d’Exteriors, tot i que ja ho havia deixat el seu escó abans de la votació de les reformes. Igual va actuar la ministra adjunta de Finances, Nadia Valavani, qui també havia presentat la seva dimissió. En el cas de Juntís la seva substituta serà Sia Anagnostopulu i Valvani donarà el relleu a Trifon Alexiadis. Es crea un nou lloc en el Ministeri d’Exteriors, el de vice-ministre, que serà per Yanis Amanatidis. A la cartera d’Interior també es forma un vice-ministeri nou que ocuparà Pavlos Polakis i el càrrec de ministre adjunt de Reforma Administrativa recaurà en Jristoforos Vernardakis. També hi ha canvis en els portaveus de Syriza al Parlament. El lloc de Thanasis Petrakos l’assumirà Alexandros Triandafilidos i el d’Olga Yerovasili serà per Sekalaridis. L’oficina del primer ministre va anunciar ahir en un comunicat que la presa de possessió del càrrec dels nou membres de l’executiu de Tsipras es postposa a causa dels diversos incendis que es van declarar ahir al país, especialment a Atenes. Els mitjans grecs preveuen que els nou ministres prenguin possessió demà.	El primer ministre grec, Alexis Tsipras, va remodelar ahir al vespre la composició del seu Govern després dels desacords sorgits arran de l’acord assolit amb la UE per un tercer rescat. Gairebé una quarta part dels diputats de Syriza van rebutjar les mesures de l’acord amb els creditors que mantindrà el país en l’euro. Tsipras ha … Continue reading Alexis Tsipras substitueix cinc ministres que van votar contra el tercer rescat →	Alexis Tsipras substitueix cinc ministres que van votar contra el tercer rescat	news	
https://www.vilaweb.cat/noticies/el-conseller-germa-gordo-diu-que-les-estructures-destat-en-justicia-ja-son-practicament-creades/	24/06/2021	El conseller de Justícia, Germà Gordó, considera que en matèria d’administració de justícia no caldrien ‘gaires modificacions’ per tenir estructures d’estat pròpies, en cas d’una possible independència de Catalunya. Segons ell, amb un Consell Català de Justícia, que ja preveu l’Estatut, i que el Tribunal Superior de Justícia de Catalunya (TSJC) es converteixi en l’última instància judicial del país n’hi hauria prou per tenir l’arquitectura bàsica d’una administració de justícia pròpia. ‘No seria l’àmbit més dificultós’, ha admès. D’altra banda, ha anunciat que la Nova Oficina Judicial estarà implantada a tots els jutjats l’any 2020, i admet que les relacions amb el ministre són bones però millorables. Considera que si es fessin realitat dues de les tradicionals reivindicacions catalanes en matèria de justícia n’hi hauria prou per bastir una ‘arquitectura bàsica’ de l’administració de justícia catalana. Així, caldria crear un Consell de Justícia, previst a l’Estatut però que el govern espanyol no ha volgut desenvolupar. Aquest organisme seria l’òrgan de govern dels jutges que exerceixen a Catalunya, equivalent en part al Consell General del Poder Judicial espanyol. Igualment, caldria convertir el TSJC en la veritable última instància judicial del país, cosa que ara només passa parcialment en l’àmbit civil. D’altra banda, en la mateixa entrevista, Gordó ha anunciat que l’anomenada Nova Oficina Judicial (NOJ) s’acabarà d’implantar a tots els jutjats catalans l’any 2020. Aquest nou model de jutjat unifica i centralitza en un sol espai i per part dels mateixos funcionaris alguns serveis de tramitació que fins ara fan els funcionaris de cadascun dels jutjats. Això, teòricament, fa que la tramitació dels casos sigui més àgil i permet als jutges i secretaris judicials dedicar-se gairebé exclusivament a la seva funció jurisdiccional. La NOJ es va començar a implantar durant la primera dècada d’aquest segle XXI i s’han fet diverses proves pilot. Actualment, a Catalunya, funciona als jutjats d’Olot, La Seu d’Urgell, El Vendrell i Cornellà de Llobregat, a més de l’Audiència de Girona. Properament s’implantarà als jutjats de Balaguer, aprofitant el nou edifici judicial, Amposta i El Prat de Llobregat. Fins la passada legislatura hi havia un sol equip d’implantació de la nova oficina, que es traslladava durant setmanes o mesos als jutjats afectats per tal de fer la transició d’un tipus d’organització a un altre. En l’actual legislatura hi ha tres equips d’implantació, cosa que permetrà ser més àgil en l’aplicació del nou model a més jutjats. Aquesta implantació de la NOJ va en la mateixa línia d’impulsar encara més la digitalització dels tràmits i reduir a la mínima expressió els documents en paper també l’any 2020. Per millorar el funcionament de l’administració de justícia, també s’impulsen nous edificis judicials, com el de Balaguer, que s’està acabant, o el de Tortosa i el Fòrum Judicial de Tarragona, que ja estan licitats. Respecte al complex judicial tarragoní, ha recordat que es passarà de 17.000 a 32.000 metres quadrats, inclosos 3.000 metres quadrats de reserva per a futures necessitats, i que s’inaugurarà durant el 2018. La nova Audiència de Barcelona hauria d’estar acabada el 2019 al lloc on hi havia els antics jutjats i serà l’última gran obra fins el 2020. Però el conseller considera que el més necessari és augmentar la plantilla de jutges i magistrats, passant dels 750 actuals als 1.000. Creant nous jutjats i convocant noves places de jutge, secretari i fiscal, que depenen del Ministeri, Catalunya hauria d’aportar els mitjans materials i els funcionaris necessaris, i Gordó diu que la Generalitat es compromet a fer-ho. A més, recorda que actualment a Catalunya hi ha uns 200 jutges substituts o magistrats suplents, que el govern espanyol ha gairebé apartat del tot de la carrera judicial, en obligar als actuals jutges titulars a substituir les baixes o absències dels seus col·legues. Per a Gordó, aquests jutges, que ja tenen experiència, podrien assumir de bon inici l’augment del número de jutjats. Relacions amb el ministre El conseller explica també que el relleu el setembre de l’any passat de l’anterior ministre de Justícia, Alberto Ruiz Gallardón, per part de Rafael Catalá ha millorat la relació política entre ambdues institucions. Admet que la relació personal era bona amb Gallardón, però també ho és amb Catalá, i actualment hi ha hagut petits avenços en algunes matèries. ‘És una evidència, hem vist una gran millora des del punt de vista polític i pràctic’, ha assegurat. Així, per exemple, es va poder ‘endolcir’ la reforma del Codi Penal, que tot i mantenir alguns punts polèmics no inclou aspectes com les intervencions telefòniques sense autorització judicial, ha dit. També es va poder ‘aturar’ la privatització del Registre Civil, que encara està prevista legalment però està congelada per ordre del nou ministre, així com el canvi en la llei de serveis professionals, que liberalitzava l’afiliació a molts col·legis professionals. També reconeix que el ministre ha estat sensible a les demandes del Govern, atorgant el 25% de les places de nous funcionaris de justícia a Catalunya o bona part del pressupost per a millores tecnològiques, i que s’han reduït les taxes judicials estatals, que se sumaven a les que Catalunya ja havia implantat prèviament. Malgrat això, recorda que encara hi ha qüestions pendents, com els anteriorment citats Consell de la Justícia o convertir el TSJC en l’última instància judicial de Catalunya, a més d’establir la llengua catalana com a requisit per als jutges i fiscals que treballin al territori. ‘Encara hi ha coses sobre la taula del ministre, coses empantanegades o aturades’, ha recordat. En aquest sentit, admet que la relació amb el ministre es veu afectada per la relació general entre els seus respectius governs. ‘A partir d’aquesta base, les persones milloren o empitjoren determinades situacions; la meva relació amb el ministre millora la situació general, però la situació general és un impediment perquè vagi encara millor’, ha dit.	El conseller de Justícia, Germà Gordó, considera que en matèria d’administració de justícia no caldrien ‘gaires modificacions’ per tenir estructures d’estat pròpies, en cas d’una possible independència de Catalunya. Segons ell, amb un Consell Català de Justícia, que ja preveu l’Estatut, i que el Tribunal Superior de Justícia de Catalunya (TSJC) es converteixi en l’última … Continue reading El conseller Germà Gordó diu que les estructures d’estat en justícia ja són pràcticament creades →	El conseller Germà Gordó diu que les estructures d'estat en justícia ja són pràcticament creades	news	
https://www.vilaweb.cat/noticies/reptes-per-a-un-pais-de-futur-en-lambit-del-paisatge/	24/06/2021	Enguany, l’Observatori del Paisatge de Catalunya celebra el seu desè aniversari: el 2005 es va aprovar la Llei de protecció gestió i ordenació del paisatge de Catalunya. En aquest marc, també es va crear l’Observatori del Paisatge de Catalunya, un òrgan consultiu, adscrit al Departament de Territori i Sostenibilitat de la Generalitat de Catalunya. L’any 2015 coincideix, a més, amb els quinze anys de l’aprovació del Conveni europeu del paisatge, al qual el Parlament de Catalunya es va adherir ben d’hora i que és i ha estat el principal referent. Durant aquests deu anys, l’Observatori del paisatge, dirigit per Joan Nogué, ha treballat per assolir la normalitat de les polítiques del paisatge i recentment ha marcat un full de ruta anomenat CatPaisatge 2020, que ara repassem. L’Observatori del Paisatge en aquests deu anys ha treballat en l’àmbit de la política institucional, definint i dotant el país de catàlegs del paisatge i cartes del paisatge, endegant estudis, identificant i definint les 135 unitats de paisatge que conté el país, etc. Donant suport als dos màsters de paisatge que han sorgit, als grups de recerca que van sorgint, i als moviments socials centrats en la defensa del paisatge i als artistes que es tornen a mirar el paisatge com a font d’inspiració. Són elements, segons Nogué, imprescindibles pel camí de normalitzar-nos en aquest àmbit. Però l’Observatori del Paisatge no s’ha limitat a donar suport i assessorar tota mena d’iniciatives locals que van sorgint cada vegada amb més solidesa, sinó que ha definit un full de ruta per als anys vinents que ha definit ‘CatPaisatge 2020. País, paisatge, futur’. Segons que explica Joan Nogué: ‘Urgeix una revisió profunda dels principis que durant el segle XX han guiat les societats contemporànies amb el seu entorn. I constatem que neix un nou paradigma, que implica una nova manera de relacionar-nos amb els nostres paisatges. Per això, les coses s’han de fer d’una altra manera. Com diu l’arquitecta Itzíar González Virós, cal rehabilitar el territori.’ I continua Nogué: ‘El ciutadà és ben conscient del que ha passat. I ara els paràmetres que s’han d’aplicar en tots els ordre de la vida social comporten uns nous valors i són uns altres, basats en la qualitat, l’excel·lència, la negociació, la cohesió social, la bellesa…’ Els reptes de futur en l’àmbit del paisatge se sustenten sobre conceptes com la identitat, la internacionalització, el desenvolupament local, la posada en valor de nous paisatges, l’esperit de recerca, la innovació, la comunicació ben entesa… El document CatPaisatge 2020 consta de deu punts, que són deu línies de treball: 1. Internacionalització des de la singularització S’ha de ser fort en l’àmbit local per ser ‘visible’ en l’àmbit global. No perdre la singularitat a escala local és la manera de no diluir ni banalitzar el territori. En aquest sentit, són de grans valors els 135 paisatges identificats, que tenen trets específics i amb caràcters propis. Cal una singularització intel·ligent i consistent. 2. Viure i produir en un entorn de qualitat La qualitat d’un paisatge és el termòmetre que mesura la qualitat d’un país. Però aquesta qualitat no s’ha de limitar als paisatges excepcionals que tenim, però l’entorn de qualitat s’ha d’aconseguir en els paisatges de la vida quotidiana. Viure i produir en un entorn de qualitat és possible. I és un fet constatat que un entorn atractiu i harmoniós genera una agradable sensació de benestar que augmenta notablement la qualitat de vida de la ciutadania. Per exemple, un polígon industrial ha de ser agradable tant pels que hi treballen com pels que hi passen. Segons Nogué, hi ha un miler de polígons industrials a Catalunya i no ho són d’agradables. Cal dignificar aquests llocs. 3. Paisatge, creativitat i sectors estratègics La creativitat és un factor de competitivitat. També en el paisatge. I el paisatge no es pot deslocalitzar. 4. Paisatge i món local Cal modificar les eines d’urbanisme municipal i cal exercir noves formes de governança local. Segons Nogué, això anirà adquirint una gran importància. Serà fonamental. 5. La creació de nous paisatges referencials Catalunya és ple de paisatges de referència. Cal tenir-ne cura. Però alhora, les transformacions socials i culturals que s’han esdevingut en aquest canvi de segle ens obliguen, diu Nogué, a crear nous paisatges per trencar els paisatges anodins, sense discurs, sense imaginari, que han proliferat en les darreres dècades, i convertir-los en nous paisatges referencials. Tot i que no cal convertir-los en mítics. 6. Paisatge, ciutadania i valors El paisatge és un excel·lent indicador per valorar el nivell de cultura, de civilitat i d’urbanitat d’un territori. I és un indicador idoni per captar l’estima d’aquella societat pel seu territori i el nivell d’identificació que hi manté. 7. Paisatge, ocupació i emprenedoria El paisatge genera oportunitats econòmiques i esdevé un agent de creació d’ocupació en sectors vinculats al territori (l’agricultura, el medi ambient i l’educació), però també en els àmbits creatius emergents en la seva relació amb el paisatge (el cinema, la publicitat, la moda i la gastronomia, entre més). 8. Canvi climàtic, energia i paisatge El paisatge esdevé un indicador de primer ordre per captar l’efecte del canvi climàtic, imaginar escenaris de futur i dissenyar estratègies d’adaptabilitat i, alhora, de lluita contra aquest canvi, molt especialment mitjançant l’ús generalitzat d’energies renovables. 9. La recerca com a valor a l’alça La recerca i la innovació són imprescindibles més enllà de la universitat. Ja es donen i cada vegada es donen més i sorgeixen de l’àmbit local. La universitat no els ha de rebutjar sinó donar-los suport i coneixement. 10. Paisatge, educació i comunicació Cal aprofitar millor el valor comunicatiu que té el paisatge, perquè la comunicació és una peça clau de les societats contemporànies. I acaba Joan Nogué dient: ‘Tot i tot això, perquè, si tenim paisatge, tenim país; i si tenim país, tenim futur.’	Enguany, l’Observatori del Paisatge de Catalunya celebra el seu desè aniversari: el 2005 es va aprovar la Llei de protecció gestió i ordenació del paisatge de Catalunya. En aquest marc, també es va crear l’Observatori del Paisatge de Catalunya, un òrgan consultiu, adscrit al Departament de Territori i Sostenibilitat de la Generalitat de Catalunya. L’any … Continue reading Reptes per a un país de futur en l’àmbit del paisatge →	Reptes per a un país de futur en l’àmbit del paisatge	news	
https://www.vilaweb.cat/noticies/els-carnavals-que-no-us-podeu-deixar-escapar/	24/06/2021	Des d’avui, Dijous Gras, fins Dimecres de Cendra ens espera una setmana de carnaval, amb disbauxa, transgressió, sàtira i excessos de tota mena capitanejada per la figura del Rei Carnestoltes. És una festa molt arrelada al nostre país i es manifesta de maneres molt diverses: amb rues de disfresses, tota mena de batalles campals, grans àpats populars, balls de màscares, enterraments de la sardina i un seguit de personatges propis molt singulars. Alaior. El carnaval d’Alaior s’articula entorn de la figura de Bernat Figuerola, un sabater local que va anar a Amèrica en cerca de fortuna. Cada any per Carnaval en Bernat torna i, tot i estar afligit per una malaltia que el deteriora ràpidament, presideix tots els actes de les festes. Un dels actes més destacats és dimarts de carnaval a horabaixa, quan en Bernat dicta en públic un satíric testament. Finalment, es mor i desapareix entre les flames d’una gran foguera. Banys d‘Arles. Els trets característics del carnaval del Vallespir són els Gregoris, una tradició que barreja la paròdia a l’Església amb l’enterrament del Carnestoltes, i el ‘Tio-tio’, un ball amb foc que clou la festa. El dimarts de carnaval s’enterra el Rei Carnestoltes amb una singular comitiva que desfila amb túnica blanca i cucurulla anomenada els Gregoris. Sembla que aquest acte pot ser una mostra de rebuig cap al papa Gregori el Gran, que al segle VII va allargar la Quaresma. Barcelona. Ja fa uns quants anys que la ciutat va engegar un procés de recuperació del carnaval històric mitjançant un seguit d’actes que s’inspiren en les antigues celebracions de carnaval. El Dijous Gras arriba el Rei Carnestoltes al Born, on llegeix un ban satíric a l’estil del segle XIX, i també es fan balls de màscares inspirats en el segle XVIII. Però l’acte central de la festa, la taronjada, és una batalla festiva de globus i paperets basada en les guerres amb taronges de veritat que es feien al segle XIV. Godall. El Carnaval del Godall, un dels més populars de les terres de l’Ebre, ha conservat un dels elements més tradicionals d’aquesta festa: la disfressa senzilla i casolana. Un dels ingredients essencials del Carnaval és el canvi de personalitat i a Godall es mantenen les ‘mascarulles’, unes disfresses fetes amb parracs que tenen per objectiu fer totalment irrecognoscible la persona que hi ha dins. En la seqüència de la festa, les ‘mascarulles’ arriben al poble el mateix dia el ninot Carnestoltes i participen en el ball de carnaval del dissabte. Palamós. Des de fa dècades la costa empordanesa és coneguda per les celebracions de carnaval. S’hi fan rues espectaculars i multitudinàries, amb carrosses guarnides i comparses formades per desenes de participants ballant coreografies prèviament assajades. Alguns dels carnavals més populars són el de Roses, el de Platja d’Aro o el de San Feliu de Guíxols. Entre tots, el de més tradició és el de Palamós. Sitges. El dimarts de carnaval, a Sitges, s’hi fa l’acte més multitudinari del carnestoltes local: la rua de l’Extermini. Hi desfilen una cinquantena de comparses vistents i concorregudes. Diuen que l’èxit del carnaval a Sitges es deu a la pugna centenària entre dues entitats locals, el Casino Prado Suburense i la Societat Recreativa del Retiro, per veure qui la feia més grossa a l’hora de celebrar carnaval. La rivalitat encara persisteix i cada any una entitat s’encarrega de la comparsa del Rei Carnestoltes i una altra de la de la reina. Solsona. A la dècada del 1970 Solsona va redefinir el seu model carnavalesc i, partint de la idea que era una festa d’inversió, van crear una festa major a l’inrevés. D’aquí en surten alguns dels elements més singulars i distintius de la festa, com ara els Gegants Bojos, una família de gegants de mans lliures que són la rèplica satírica i grollera dels oficials. Alguns altres actes remarcables són la pujada del ruc al campanar, amb la consegüent pixada simbòlica, i les bates amb què es disfressen els participants de les comparses. Torelló. Una de les festes més populars, multitudinàries, participatives i desitjades de tot l’any a Torelló és el carnaval. El Cop d’Estat del Rei Carnestoltes o l’escenificació sexual del Pullassu, una cercavila lúdico-sexual-festiva, fan del carnestoltes de Torelló un referent dels carnavals de terra endins. Així i tot, l’element més distintiu de la festa es la nit de ‘Les senyoretes i els homenots’ de divendres. És una cercavila d’inversió on els homes es vesteixen de dones i les dones d’homes, amb la roba de familiars, amics i coneguts de l’altre sexe. Vilanova i la Geltrú. Per carnestoltes la vida social de la capital del Garraf es transforma i es lliura a un conjunt de celebracions amb més de tres segles d’història. Totes aquestes activitats representen una diversitat d’influències i una riquesa de símbols que poques poblacions catalanes posseeixen. Alguns dels actes més destacats són la popular batalla de merenga el Dijous Gras, el personatge del Moixó Foguer, que surt el divendres, la batalla de caramels o les danses vuitcentistes del diumenge. Vinaròs. La localitat castellonenca fa un dels carnavals més multitudinaris i coneguts del País Valencià, a base de grans gales i desfilades de comparses. Té onze dies de durada i s’hi fan actes de tota mena: l’elecció de la reina del carnaval, l’elecció de la reina Drag Queen, l’arribada del Rei Carnestoltes, batalles de confeti, nit de pijames, balls de màscares i dues grans desfilades en un circuit tancat. A més, des de fa set anys s’escull una temàtica que centra tots els actes i les disfresses. Enguany el carnaval s’inspira en el món dels pirates.	Des d’avui, Dijous Gras, fins Dimecres de Cendra ens espera una setmana de carnaval, amb disbauxa, transgressió, sàtira i excessos de tota mena capitanejada per la figura del Rei Carnestoltes. És una festa molt arrelada al nostre país i es manifesta de maneres molt diverses: amb rues de disfresses, tota mena de batalles campals, grans … Continue reading Els carnavals que no us podeu deixar escapar →	Els carnavals que no us podeu deixar escapar	news	
https://www.vilaweb.cat/noticies/el-pi-de-les-tres-branques-recupera-el-seu-aspecte-original/	24/06/2021	El Pi de les Tres Branques ha recuperat el seu aspecte original i podrà presidirà l’Aplec del proper diumenge 19 de juliol en plenes condicions. Avui s’han realitzat els treballs per recuperar l’estètica de l’arbre monumental després que uns brètols tallessin una de les seves branques el mes de maig de l’any passat. Una grua de grans dimensions ha mogut la branca de més de dues tones de pes per tornar-la a col·locar al seu lloc habitual. L’operació va començar fa uns mesos amb la instal·lació d’uns nervis d’acer per recuperar l’estructura de la branca i aquest dimarts s’ha completat tot el procés amb uns treballs que es preveu que s’allarguin tot el dia amb l’objectiu que totes les parts de l’arbre quedin ben ajustades. Des de primera hora del matí d’aquest dimecres, els operaris de l’empresa encarregada de la reconstrucció han preparat la branca per poder fer el trasllat amb total seguretat. Els treballs previs han estat més laboriosos que l’operació que s’ha realitzat amb la grua de grans dimensions i que ha consistit en elevar la branca de més de dues tones i traslladar-la uns metres per situar-la al seu punt original. Un altre dels moments més delicats i que ha necessitat més dedicació ha estat la unió amb la part de l’arbre que va quedar dempeus. Amb aquesta operació s’ha tornat a recuperar l’aspecte original del Pi de les Tres Branques, que va ser víctima d’una bretolada el mes de maig del 2014. ‘Semblava que aquest moment no arribaria mai’, explicava l’alcalde de Castellar del Riu, Adrià Solé. El batlle també ha manifestat que els darrers mesos està ‘amb l’ai al cor’ per si hi torna a haver una bretolada i, de fet, fa poques setmanes el Pi Jove també ha estat víctima d’un atac. Davant d’aquesta situació, Solé ha reclamat a la Generalitat la instal·lació d’un sistema de càmeres de seguretat a la zona per ‘garantir la integritat dels arbres monumentals’. La recuperació del Pi de les Tres Branques ha tingut un cost de 35.000 euros finançats a parts iguals pel Govern la Generalitat i la Diputació de Barcelona. Eduard Parés, cap de la secció de Gestió d’Espais Naturals de la Generalitat, ha explicat que, després d’un estudi es va optar per ‘fer una reconstrucció fidel de l’original’ i ha reconegut que aquest és l’arbre monumental que ‘ha portat més feina’ dels 200 que hi ha a tot Catalunya. ‘La nostra lluita és que els arbres morts es vegin com un testimoni i no com a llenya’, ha afegit Parés. L’empresa encarregada de la reconstrucció farà un seguiment els propers dies per comprovar l’estabilitat de l’arbre i ajustar l’estructura en cas que sigui necessari. A l’Aplec que se celebrarà el proper diumenge 19 de juliol ja es podrà comprovar el resultat final de l’operació. ‘Esperem poder fer una gran festa’, ha explicat el batlle de Castellar del Riu, qui també espera que aquell dia hi hagi ‘molta afluència de gent’. La simbologia del Pi de les Tres Branques El mes de maig de 2014 uns desconeguts van serrar una de les tres branques del Pi de les Tres Branques del Pla de Campllong, al terme municipal de Castellar del Riu (Berguedà). Els Mossos que van investigar els fets van atribuir-ho a una bretolada, ja que ningú va reivindicar l’acció. Tot i això, el batlle del municipi, Adrià Soler, va apuntar que podia tenir relació amb el procés sobiranista que viu el país, ja que l’emblemàtic pi ja havia patit amb anterioritat algunes pintades. El Pi de les Tres Branques, de 25 metres d’alçada, es troba situat al terme municipal de Castellar del Riu i simbolitza la unió dels tres territoris que formen els Països Catalans: Catalunya, les Illes Balears i el País Valencià. Cada any, el tercer diumenge de juliol s’hi celebra un acte politicocultural al seu voltant i Mossèn Cinto Verdaguer li va dedicar un poema.	El Pi de les Tres Branques ha recuperat el seu aspecte original i podrà presidirà l’Aplec del proper diumenge 19 de juliol en plenes condicions. Avui s’han realitzat els treballs per recuperar l’estètica de l’arbre monumental després que uns brètols tallessin una de les seves branques el mes de maig de l’any passat. Una grua … Continue reading El Pi de les tres branques recupera el seu aspecte original →	El Pi de les tres branques recupera el seu aspecte original	news	
https://www.vilaweb.cat/noticies/carme-forcadell-hem-guanyat-la-batalla-de-la-democracia-i-ara-guanyarem-la-de-la-independencia/	24/06/2021	Ventalló és un petit municipi de l’Empordà, de poc més de vuit cents habitants. En un dels seus nuclis de població té casa l’actriu Montserrat Carulla i sia per això o sia per altre motius cada juliol organitza un gran acte independentista. L’any passat, entre altres, hi va participar Lluís Llach. Enguany, com reconeixien els organitzadors, han tingut tanta sort que van programar l’acte la ‘setmana de la llista’. I van convidar Carme Forcadell. La conseqüencia òbvia va ser que aquest era el primer acte públic d’una de les líders de la llista unitària. I es va notar, és clar. En l’acte Forcadell compartia escenari amb el director d’El Punt Avui Xevi Xirgo, amb Albert Pont del Centre Català de Negocis i amb un aclamat Eduardo Reyes, de Sumate. El poliesportiu local es va omplir fins al capdamunt per escoltar-los a tots, en un ambient d’eufòria continguda. Ningú no volia deixar-se anar però tot eren somriures i abraçades entre els activistes de la comarca. `Què bé…’ deia l’ún. ‘Sí, que bé!’ li responia l’altre i així un i un altre i un de més enllà. Mentre a fora paraven les taules per al sopar multitudinari que anava a cloure la nit van començar els parlament. I els aplaudiments. El primer per a la Montserrat Carulla. L’actriu va patir fa uns dies una lleugera indisposició i els metges no la deixaven venir. Ho va compensar amb un text extraordinari que va llegir el seu fill. Quan va acabar les primeres veus que suggerien que també havia d’anar a la llista. Supose que les haurien de publicar aviat les llistes perquè si no l’especulació sera excessiva. En qualsevol cas el text tornava a demostrar, per si calia, que Montserrat Carulla és una dona políticament molt potent. Molt. Immediatament va prendre la paraula el periodista Xevi Xirgo. teòric moderador de l’acte. Va fer d’entrada, però, un parlament que ja va deixar el nivell ben alt als altres. Va anar desgranant arguments per a la independència i es va aturar especialment en el despreci de molts espanyol. Va llegir algunes de les coses que ens han dit els darrers anys i la veritat és que feia el seu efecte. Amb habilitat s’hi va referir als mitjans per a demanar que porten instruccions, com els medicaments. Perquè alguns són tòxics i convé saber-ho. Després de Xirgu va arribar la contundència d’Albert Pont. Pont parla amb una seguretat que esborrona de temes complexos, especialment d’economia però no només. Sembla com si totes les xifres li caberen al cap i pogués treure-les i ensenyar-les quan més convé. Sempre a punt per a desarmar una teoria contra la independència. A Eduardo Reyes Xirgu el va presentar dient que parlaria ‘clar i castellà’. I ho va fer. Va explicar el perquè del seu recorregut personal des de fa anys. Va reivindicar la feina de Sumate i la de milers de persones que els han ajudat a tirar endavant i va respondre a les crítiques que rep, especialment ‘a una que és dedicada tota per a mi’ va dir: la de ser el ‘tonto útil’. La resposta va encendre el pavelló: ‘el 27-S els tontos útils respondre als tontos inútils, que això és el que és el govern espanyol’. En el torn de preguntes li van preguntar si efectivament seria el número sis de la llista, cosa que Reyes va aclarir que encara no sap. No n’ha parlat tot i que va reconèixer que havia rebut un allau de missatges i correus felicitant-lo, després que un diari donés per feta, de forma prematura, la proposta. ‘De fet a mi m’agradaria anar de número 80 i sortir’, va dir enmig de les rialles còmplices de l’auditori. Tothom va entendre que si sortís el número 80 per Barcelona el resultat seria tan espectacular com impossible ja que per Barcelona se’n trien 85… I aleshores va tocar el torn de Carme Forcadell. Xevi Xirgu simplement es va negar a presentar-la perquè no calia. I Forcadell, que s’havia apartat unes mesos dels focus, es va posar dempeus i es va disposar a parlar. Va començar amb una frase rotunda: ‘hem guanyat la batalla de la democràcia i ara guanyarem la de la independència’ i a partir d’ara va anar deixant frases, gairebé eslògans, que el públic anava devorant. ’68 escons’ va repetir una vegada i una altra. 68 escons és el que que fa falta. Va recordar que no pot haver justícia social sense independència. Va indicar de nou com d’important havia estat el 9-N i va llençar un envit a la gent: que la Meridiana havia de ser tan important com ho havia estat la Via i la V. I va cloure amb un missatge d’aquells que els qui no volen entendre com funciona l’independentisme no entendran mai. Va afirmar que la llista unitària era l’instrument perfecte per a guanyar la independència però mentre ho deia va encertar a recomanar també el vot a la CUP. Els mítings d’aquesta llarga campanya que sembla que ja ha començat prometen, doncs. Després va haver un llarg torn de debat i en acabat Xirgu va reconèixer que havien estat tan interessant les intervencions ‘de baix com de dalt’ i va fer notar que aquesta era la força del procés: que tanta i tanta gent diferent pot defensar-lo junt.	Ventalló és un petit municipi de l’Empordà, de poc més de vuit cents habitants. En un dels seus nuclis de població té casa l’actriu Montserrat Carulla i sia per això o sia per altre motius cada juliol organitza un gran acte independentista. L’any passat, entre altres, hi va participar Lluís Llach. Enguany, com reconeixien els … Continue reading Carme Forcadell: ‘Hem guanyat la batalla de la democràcia i ara guanyarem la de la independència’ →	Carme Forcadell: 'Hem guanyat la batalla de la democràcia i ara guanyarem la de la independència'	news	
https://www.vilaweb.cat/noticies/sen-diu-democracia/	24/06/2021	(A propòsit del 27/s) Jo no vull ser espanyol. Podria donar moltes raons i explicar que la cosa no va de sentiments o de sensacions — “en les sensacions s’agafa allò que ve, en el sentiment s’intervé”, deia Artaud—, va de conviccions, d’arguments polítics, històrics i, sobretot, culturals. Però no cal que ho faci, a hores d’ara això només serviria perquè els qui no volen ser espanyols se sentissin més o menys representats per les meves paraules i els qui volen continuar sent-ho poguessin esgrimir raonaments que rebatessin els meus. És la lògica del debat intel·ligent: tenir opinions i defensar-les amb arguments que respectin els dels contraris, i viceversa. Acabo d’escriure arguments respectuosos, no cantarelles (que si Artur Mas ens ha begut l’enteniment a tots els independentistes, que si estan en disposició de canviar la Constitució i fer una Espanya federal…) que demostren la incompetència intel·lectual (i, per tant, política) de qui ho diu perquè s’arroga el paper del més llest de tots, del pallasso savi, però a la que rasques veus que és el més babau de tots els qui estan a la pista de circ. No, ara ja no ens cal donar raons; estem en una fase en què tots ens hem de posicionar. Ara, toca exercir un dret fonamental: escollir fins on puguem la Catalunya que volem. Aquesta és la qüestió: se’n diu democràcia. Jo no vull ser mai més espanyol i, en paral·lel, vull un canvi rotund de la societat que ha de venir; per tant, votaré l’única opció que representa, ni que sigui per aproximació, com solen ser aquestes coses, les meves conviccions. Uns altres, votaran una altra opció independentista que s’adeqüi a les seves voluntats i als seus arguments, em refereixo a la candidatura unitària que s’ha gestat els darrers dies. I, fora d’aquest àmbit, hi haurà tots aquells catalans que votaran opcions que representaran el no sortir d’Espanya: uns amb la voluntat de canviar la configuració de l’Estat (encara que no ens expliquin com), uns altres amb la pretensió de mantenir l’estat actual de les coses i uns altres que, fins i tot, voldran retornar als temps de la Dictadura. Res a dir, tothom votarà allò que voldrà. El que em preocupa és si gent com els Iceta, Chacón, Herrera, Camats i les tradicions que representen acceptaran uns resultats que suposin el trencament d’Espanya. Hi ha una cosa que em preocupa, però. Jo sóc independentista. Però abans que això sóc demòcrata. Sóc tan demòcrata que, amb l’edat provecta que arrossego, mai no he guanyat cap votació ni municipal ni autonòmica ni estatal, i ho he acceptat amb normalitat. Sempre he estat en minoria, ai las! Fixeu-vos en un detall: jo mai no he volgut ser espanyol i sempre ho he estat, i de moment ho sóc, encara que m’agradi dir que per imperatiu legal. Però mai no he rebentat res, he entès que la majoria de la societat en què visc ha optat per altres camins, ja fossin autonomistes, espanyolistes, capitalistes, neocapitalistes… i que les meves opcions tenien menys implantació. Mai no he guanyat, ras i curt. Ara, però, sembla que hi ha possibilitats que el 27 de setembre jo i tants d’altres, perdedors habituals, damnificats de la democràcia, puguem deixar de ser minoria. Ara fa la sensació que es donen unes condicions perquè l’opció independentista (la de la CUP, la meva, i la de la llista que encapçala Romeva, no sé si en sortirà alguna altra) pugui ser majoritària al nou Parlament. I si això fos així, em preocupa, m’angunieja que, per una vegada a la vida, no em deixin ser majoria. Jo que sempre he fet de demòcrata en la pèrdua, podré ser demòcrata en la possible victòria? Però el que hauria de quedar clar és que, si perden, deixaran de fer argumentacions d’astracanada, seran respectuosos amb els ciutadans que hauran votat amb llibertat i esdevindran demòcrates. La meva preocupació no ve, però, del que puguin dir des de Madrid, de les apel·lacions constants a la unitat d’Espanya que tan agermanadament fan el PP i el PSOE; allà ells amb la defensa de la “una, grande y libre”. El que em preocupa és si gent com els Iceta, Chacón, Herrera, Camats i les tradicions que representen acceptaran uns resultats que suposin el trencament d’Espanya. I, en conseqüència, si podem estar segurs que, des de Catalunya, defensaran a tort i a dret, a peu i a cavall, com deia el crític Sebastià Gasch, uns resultats democràtics que suposin el no mantenir-nos espanyols. Em sembla que aquesta és una qüestió central. Trobo legítim que totes les opcions no sobiranistes busquin aliances. És més, el mateix supòsit d’ajuntar-se uns partits amb uns altres que habitualment estan enfrontats no deixa d’evidenciar que accepten implícitament el repte sobiranista de les eleccions vinents. Però el que hauria de quedar clar és que, si perden, deixaran de fer argumentacions d’astracanada, seran respectuosos amb els ciutadans que hauran votat amb llibertat i esdevindran demòcrates de la pèrdua. Aleshores sabran, com sabem tants de nosaltres en pròpia història, que ser demòcrata en la derrota, en la minoria, és el que distingeix les democràcies de debò.	(A propòsit del 27/s) Jo no vull ser espanyol. Podria donar moltes raons i explicar que la cosa no va de sentiments o de sensacions — “en les sensacions s’agafa allò que ve, en el sentiment s’intervé”, deia Artaud—, va de conviccions, d’arguments polítics, històrics i, sobretot, culturals. Però no cal que ho faci, a hores d’ara això … Continue reading Se’n diu democràcia →	Se'n diu democràcia	news	
https://www.vilaweb.cat/noticies/lajuntament-de-barcelona-prohibeix-la-missa-pels-difunts-de-la-guerra-al-castell-de-montjuic/	24/06/2021	L’Ajuntament de Barcelona ha denegat el permís perquè es faci, com cada any, una missa al fossar de Santa Helena del castell de Montjuïc pels ‘difunts’ de la guerra del 1936-1939. L’acte s’havia de fer el 19 de juliol vinent, aniversari de l’aixecament militar franquista a la capital catalana el 1936. Pel municipi, la negativa a la petició de l’entitat organitzadora, l’Associació d’Amics del Castell de Montjuïc, es deu al fet que ‘contravé la llei de memòria històrica’, i li proposa ‘de celebrar la litúrgia en un altre espai públic municipal en qualsevol altra data’. En un comunicat, l’ajuntament detalla: ‘Aquesta data coincideix amb l’aniversari de l’aixecament militar a la ciutat de Barcelona i, per aquest motiu, es considera que celebrar en aquesta data la missa podria contravenir les disposicions de la Llei 52/2007, de 26 de desembre, de la memòria històrica que estableix que les administracions públiques no poden realitzar mencions commemoratives de l’aixecament militar i de la repressió de la dictadura.’ L’Associació d’Amics del Castell de Montjuic es defineix com una organització no lucrativa que té per objectiu principal ‘la difusió i conservació del Castell de Montjuïc’, des d’una perspectiva ‘completament desinteressada i apolítica’. En la tasca ‘d’acostar la ciutadania al Castell Fortalesa de Montjuïc’ assegura que porta a terme activitats com concerts, exposicions, conferències i vistes guiades, a més de participar activament en el Dia de les Forces Armades espanyoles. La presidenta de l’associació, Carmen Fuster, va participar (vídeo) en l’acte de jura de bandera de civils que es va fer el 27 de juny passat al quarter del Bruc de Barcelona. Al Facebook de l’Associació d’Amics del Castell de Montjuïc es pot veure una galeria de fotografies de la missa de fa un any al fossar de Santa Helena, on fins el 2008 es va mantenir simbologia franquista. Ara mateix hi ha un arc amb el lema ‘En honor de tots els qui van donar la vida per Espanya’.	L’Ajuntament de Barcelona ha denegat el permís perquè es faci, com cada any, una missa al fossar de Santa Helena del castell de Montjuïc pels ‘difunts’ de la guerra del 1936-1939. L’acte s’havia de fer el 19 de juliol vinent, aniversari de l’aixecament militar franquista a la capital catalana el 1936. Pel municipi, la negativa … Continue reading L’Ajuntament de Barcelona prohibeix la missa pels ‘difunts de la guerra’ al castell de Montjuïc →	L'Ajuntament de Barcelona prohibeix la missa pels 'difunts de la guerra' al castell de Montjuïc	news	
https://www.vilaweb.cat/noticies/ciu-tanca-la-porta-a-possibles-acords-amb-ros-mentre-no-rectifiqui-la-politica-linguistica-del-pacte-amb-cs-2/	24/06/2021	El portaveu de CiU a la Paeria, Toni Postius, ha tancat les portes a possibles acords estables amb l’batlle de Lleida, Àngel Ros, si aquest no fa un pas enrere en matèria lingüística després d’haver traspassat ‘totes les línies vermelles imaginables’ i obrir un conflicte pel català inexistent fins ara a la ciutat, amb el pacte amb C’s. Postius considera que el PSC ‘s’ha venut la llengua per aconseguir que el cartipàs municipal inclogui tres càrrecs eventuals, sous de tinent d’alcalde per a sis regidors de govern i l’ús sense restriccions del vehicle oficial’. Tot plegat, ascendeix fins a 800.000 euros per als propers quatre anys en concepte de sous, segons CiU. El portaveu convergent ha valorat positivament que el cartipàs municipal reculli la majoria d’esmenes pactades amb cinc grups de l’oposició. Així, l’organigrama municipal recull les propostes en clau de transparència, participació, creació de la Comissió de l’Horta, publicació de la informació i canvis en la Mesa de Contractació, llevat d’aquelles esmenes de caràcter econòmic i de fiscalització del vehicle oficial. Intent de pacte ‘in extremis’ amb Ros Davant del pacte entre el PSC i Ciutadans, Postius ha revelat que CiU va tantejar Ros ‘in extremis’ per intentar obrir la porta a una negociació de les seves demandes si ell es posicionava al costat del país en el procés i en favor de la llengua. ‘Ros s’hi va negar’, ha afirmat, subratllant que el paer en cap ‘ha tingut sempre la possibilitat de virar cap a Espanya o cap a Catalunya i, finalment s’ha decantat cap a l’estat espanyol’. ‘Per tant’, ha dit Postius, ‘exigim a l’alcalde de Lleida a no culpar CiU per justificar un acord espanyolista com el que ha acabat signant i que suposa un retrocés sense precedents en detriment de la llengua catalana, atès que l’acord pactat amb Ciutadans contempla el bilingüisme a la Paeria’. El grup municipal de CiU ha animat a la ciutadania de Lleida a manifestar-se en favor de la llengua catalana i del seu ús a l’Ajuntament de Lleida en la concentració prevista per demà dia 14 de juliol organitzada per l’ANC, Òmnium Cultura i la Plataforma per al Llengua. D’altra banda, Postius ha recordat que ‘ja fa mesos que vam deixar clar que mai pactaríem amb algú que està investigat per la Fiscalia Anticorrupció i que pot ser finalment imputat’. Aquesta premissa cobra més sentit encara ‘quan es detecta la lleugeresa dels principis i valors d’algú que es capaç de vendre’s la seva llengua a canvi de mantenir uns càrrecs i privilegis’. Alhora, Toni Postius ha insistit en què a hores d’ara, l’alcalde de Lleida segueix sense fer pública, tal i com es va comprometre en el ple d’abril, la informació addicional requerida per Fiscalia Anticorrupció en relació als desplaçaments fora de Lleida i les dietes de l’equip de govern fora de la ciutat, després que des de la Paeria s’haguessin lliurat en un primer moment, les factures sol·licitades.	El portaveu de CiU a la Paeria, Toni Postius, ha tancat les portes a possibles acords estables amb l’batlle de Lleida, Àngel Ros, si aquest no fa un pas enrere en matèria lingüística després d’haver traspassat ‘totes les línies vermelles imaginables’ i obrir un conflicte pel català inexistent fins ara a la ciutat, amb el … Continue reading CiU tanca la porta a possibles acords amb Ros mentre no rectifiqui la política lingüística del pacte amb C’s →	CiU tanca la porta a possibles acords amb Ros mentre no rectifiqui la política lingüística del pacte amb C's	news	
https://www.vilaweb.cat/noticies/la-bona-sintonia-dada-colau-amb-les-entitats-sobiranistes/	24/06/2021	Bona sintonia. Aquesta seria l’expressió que definiria la reunió d’avui entre Ada Colau i les entitats sobiranistes Òmnium Cultural i Assemblea Nacional Catalana. Després de la reunió s’han anunciat tres mesures: l’Onze de Setembre Ada Colau assistirà a la manifestació de la Meridiana com a batllessa; no tanca la porta que els regidors independentistes que tingui Barcelona en Comú votin a favor d’entrar a l’AMI; i finalment estudiarà el full de ruta actual, al qual no s’ha adherit, però de moment fa una proposta pròpia, gest que ha estat ben rebut per l’ANC i Òmnium. Ací podeu veure en vídeo resum de la conferència de premsa. ‘Hem vingut aquí a refermar el nostre compromís amb aquest procés popular i ampli. Des de l’ajuntament pensem donar-hi totes les facilitats. La nostra presència institucional [a la manifestació] serà plenament garantida’, ha afirmat Colau. I quan li han demanat si ‘presència institucional’ volia dir que serà ella qui assisteixi a la manifestació com a batllessa, ha dit que sí. Un altre tema de què han tractat tots tres ha estat l’entrada de Barcelona a l’AMI. Per a fer-ho falten els vots de Barcelona en Comú. L’ANC havia anunciat que li demanaria que alguns dels seus regidors, els independentistes, hi votessin a favor. L’ANC calcula que almenys 3 regidors de BComú ho són. I si fins ara el partit de Colau havia dit que l’entrada a l’AMI es decidiria en un referèndum per a tota la ciutat, avui no ha tancat la porta que siguin els seus regidors que ajudin a entrar-hi: ‘Fins ara hi havia prevista una consulta i ara hi ha més propostes damunt la taula. Traslladem el debat als nostres barris. I evidentment estudiarem totes les propostes.’ 'Hem vingut aquí a refermar el nostre compromís amb aquest procés popular i ampli. Des de l'ajuntament pensem donar-hi totes les facilitats. En tercer lloc, l’ANC ha lliurat el pre-acord del full de ruta a BComú per tal que el signi, però s’ha trobat que Colau ha fet una proposta nova. Que Barcelona tingui una proposta pròpia, i des de Barcelona, al full de ruta. ‘És una proposta incipient, una primera idea que desenvoluparem i treballarem en les setmanes vinents’, ha dit Colau. Al seu costat, Sànchez ha agraït el gest i ha afirmat que no creia que fos ‘una porta escapatòria al full de ruta’ però, dit això, l’ANC li ha fet a mans el pre-acord del full de ruta, perquè no renuncia que Barcelona en Comú s’hi acabi afegint. La presidenta d’Òmnium Cultural, Muriel Casals, ha expressat una idea final que resumeix bé la bona sintonia expressada avui: ‘Ja ens ha passat els darrers onzes de setembre. Hem fet manifestacions cridant independència. Però al marge, al costat, s’hi han afegit moltes persones que encara no ho tenen decidit, i que venien igualment. Aquesta vegada passarà això mateix. Al marge, al costat, vindrà molta gent que encara no s’ha decidit. Qualsevol gest que impliqui sumar matisos, diversitat, en favor de la plena sobirania (per a nosaltres vol dir la independència) és una satisfacció. Ho rebem amb els braços oberts.’	Bona sintonia. Aquesta seria l’expressió que definiria la reunió d’avui entre Ada Colau i les entitats sobiranistes Òmnium Cultural i Assemblea Nacional Catalana. Després de la reunió s’han anunciat tres mesures: l’Onze de Setembre Ada Colau assistirà a la manifestació de la Meridiana com a batllessa; no tanca la porta que els regidors independentistes que tingui Barcelona … Continue reading La bona sintonia d’Ada Colau amb les entitats sobiranistes →	La bona sintonia d'Ada Colau amb les entitats sobiranistes	news	
https://www.vilaweb.cat/noticies/llista-oberta-27-s-una-plataforma-per-a-votar-els-candidats-de-la-llista-civica/	24/06/2021	El Centre Català de Negocis (CCN) obrirà a partir de dilluns la plataforma LlistaOberta27s.cat, on qualsevol usuari podrà votar els candidats que creu que han d’integrar la llista unitària del 27-S. Segons que explica el CCN, en un primer moment la web proposarà personalitats significatives de la societat civil que s’hagin mostrat favorables a la independència, però els usuaris també podran proposar-ne més. En aquesta primera mostra hi haurà noms com els d’Amadeu Altafaj, Agustí Bordes, Elisenda Paluzie i Santi Vidal. La plataforma no proposarà cap polític, però si hi ha ningú que consideri que en la futura llista unitària n’hi ha d’haver, tindrà l’opció de proposar-ne perquè puguin ser votats. ‘Nosaltres no entrarem en el debat si en la llista unitària hi ha d’haver polítics o no. Nosaltres només posem un instrument a disposició de la gent perquè conformin la seva llista’, diu Albert Pont, president del CCN. Per ell, la societat ha de ser la responsable de fer una proposta de llista: ‘En aquests moments, les propostes que van adreçades a les entitats civils per a organitzar una llista electoral poden venir molt condicionades. La societat civil ha de prendre el relleu a la classe política. Ni que sigui per pocs mesos o per una legislatura.’ Tot i la coincidència amb el debat sobre la llista de la societat civil, el CCN ja fa temps que hi treballa: ‘Aquesta plataforma la vam començar a preparar quatre mesos enrere, perquè ja fa molt temps que la proposem, una llista unitària. A les europees ja vàrem defensar la idea d’una candidatura única de partits per a fer saber a Europa que volíem fer un referèndum.’ Dues fases per a saber la llista La plataforma pretén proposar una llista d’aquí a tres setmanes. Els candidats que surtin més votats els primers quinze dies passaran a una segona volta, que durarà aproximadament una setmana. Després es podrà saber qui es proposa per ser cap de llista.	El Centre Català de Negocis (CCN) obrirà a partir de dilluns la plataforma LlistaOberta27s.cat, on qualsevol usuari podrà votar els candidats que creu que han d’integrar la llista unitària del 27-S. Segons que explica el CCN, en un primer moment la web proposarà personalitats significatives de la societat civil que s’hagin mostrat favorables a la … Continue reading ‘Llista Oberta 27-S’, una plataforma per a votar els candidats de la llista cívica →	'Llista Oberta 27-S', una plataforma per a votar els candidats de la llista cívica	news	
https://www.vilaweb.cat/noticies/esperanca-camps-ib3-ha-de-servir-per-vertebrar-les-illes/	24/06/2021	El canvi de govern a les Illes Balears ha implicat també un canvi en les formes, els objectius i el llenguatge dels membres del consell. Esperança Camps n’és un exemple (Twitter). La consellera de Cultura, Transparència i Participació atén amb naturalitat la petició de VilaWeb de conversar una estona sobre els desafiaments que encara en els àmbits de la seva competència. Llengua, mitjans de comunicació públics, cultura, participació i transparència són aspectes prou delicats després del pas del govern Bauzá, talment com un elefant en una cristalleria. Camps té l’ambició de refer tots aquests terrenys cremats. Ho explica a continuació. —Vau estudiar a Catalunya, heu treballat al País Valencià i feu política a les Illes, on vau néixer. Sou com una consellera dels Països Catalans. Expliqueu-nos aquesta història. —Als anys vuitanta, quan vaig estudiar la carrera, hi havia molt poques possibilitats per estudiar periodisme, i la més lògica era la UAB de Barcelona. Hi ha molta tradició a Menorca d’anar a estudiar a Barcelona. Quan vaig acabar la carrera, havia fet unes coneixences de companys valencians, era el 1988, em van dir que al País Valencià s’estava ‘posant en marxa una ràdio i una televisió pública i em van enviar els documents per a les oposicions. M’hi vaig presentar, les vaig aprovar i me’n vaig anar cap allà. He treballat allà, primer a Ràdio 9, després a la televisió , i he fet feina fins que em van fer fora arran de l’ERO. Enmig de tot això m’he fet novel·lista, i bé, aquest estiu, després de les eleccions i d’aquest canvi tan esperat en els dos territoris, em van cridar els amics de MÉS per Menorca per si volia assumir aquesta responsabilitat. I vaig dir que sí. —Com a independent, com es viuen aquestes primeres setmanes d’un govern de coalició? Us marquen molt la pauta els partits? Què fa un independent quan aterra en un govern de coalició? —Mira, quan em van cridar de MÉS em van dir que ho intentés fer el millor possible. Que el sentit comú que pugui tenir l’apliqui jo a les decisions que prendrem. A més, he tingut molta sort, perquè en el fons estem construint aquesta conselleria, en realitat no existia: cultura estava afegida a educació, transparència i participació no existia, ho estem construint amb un equip de gent molt especialitzat. I encara més poètic: saps on es troba la conselleria? —Digueu. —En unes oficines que hi ha al Palma Arena. Idò, això és molt poètic. El símbol de l’opacitat dels darrers governs del PP. A pocs metres hi ha la conselleria, amb tot de gent jove fent feina. Cada dia, quan arribam a fer feina, veim aquest monstre d’oficines amb les prestatgeries encara buides i pensam: Som aquí per fer alguna cosa diferent del que s’ha fet fins ara. I en realitat és això. Som tots independents, gent que tenim ganes de fer feina, i de posar en marxa aquesta maquinària. Anam contents al consell de govern, amb molta il·lusió. —Vau viure en pròpia pell el tancament de RTVV, i ara com a consellera sou responsable d’IB3. Quin model de mitjans públics voleu impulsar? —Un dels motius pels quals la gent de MÉS em va oferir aquest càrrec era per això. Van considerar que tenia l’experiència de Canal 9. Ara és una situació un poc estranya, en què el model lingüístic no s’adapta a cap llibre d’estil ni a cap model ni acadèmia ni res, és a dir, que el model lingüístic d’IB3 s’ha de canviar de dalt a baix. Ja hem fet el primer pas: hem anat a la Universitat i hem tractat sobre l’autoritat lingüística, que l’ha de tenir l’acadèmia, la universitat. —També cal resoldre alguns aspectes institucionals a IB3… —Sí, i tant. Dels nou membres del consell de direcció, sis tenen el càrrec caducat des del mes de març i no s’ha renovat. Tots nou eren del PP, i això és una irregularitat. Per tant, jo crec que els polítics han de llevar les mans de les televisions i els eraris públics. Per tant, des del govern demanem als partits del parlament consens. Que es posin d’acord, primer, per posar ordre institucional per triar un nou consell de direcció i un nou director, que es compleixin les normes bàsiques de normalitat i pluralitat. Jo crec que els polítics han de llevar les mans de les televisions i els eraris públics. —Aquests han de ser els criteris bàsics per al nou model? —S’ha de fer un nou model de ràdio i televisió que garanteixi la pluralitat, que sigui una ràdio de totes les illes, perquè si bé IB3 no ha arribat a ser un monstre com Canal 9, però IB3 té un problema, que no és un problema si li sabem treure partit, és que és un territori petit però dividit en illes. Cada illa té una idiosincràsia diferent i al mateix temps formen part d’un mateix. i això s’ha de gestionar molt bé. IB3 ha de servir per vertebrar les Illes, justament. Com a espectadora, ara per ara em fa l’efecte que no compleix aquest paper. És una de les coses que hauríem de fer. —Hi ha molta feina a fer… —D’una altra banda, els serveis informatius els porta una productora externa. Em fa l’efecte que els serveis informatius ha de formar part del cor, del nucli, d’una televisió pública, i han de tornar a la direcció de la radiotelevisió pública. I ha de ser una RTVV despolititzada, és a dir, amb els polítics fora de la TV, amb criteris tan bàsics com els periodístics. Un conseller no ha de sortir a la tele perquè ha fet una inauguració, per exemple. —Una de les primeres decisions que heu pres és el reingrés a l’Institut Ramon Llull. Què n’espereu de reconnectar-vos-hi? —Ho has dit molt bé: reconnectar. És el que dèiem abans de l’aïllament. Em sembla que l’IRL, a hores d’ara, és una institució que està molt ben assentada i fa una feina molt reconeguda de difusió a l’estranger i, per tant, que els nostres creadors han de tenir una veu en plena igualtat amb els altres creadors de l’àmbit lingüístic català, no poden estar aïllats i fer la guerra per la nostra banda. Si unim esforços, si anam junts a l’exterior, ens reforçam els uns als altres. Em sembla que això és fonamental. —Aquesta última legislatura s’ha parlat molt del desballestament de l’educació, però en quin estat trobeu la indústria cultural, la creació, els artistes, les associacions… En quin estat està la cultura després del pas de Bauzá? —Els creadors hi són. El que passa que, tal vegada, no tenen el ressò ni el suport institucional que haurien hagut de tenir. Justament tenen tradició de saber navegar molt bé contra el poder establert. No crec que ningú hagi deixat de pintar, escriure, per tenir el govern que tenim. Probablement, la gent ha deixat de publicar o han tingut menys espais per exposar la seva obra, o els grups de teatre han tingut menys espais per a representar. Però la gent ha continuat creant. Hi són, només hem d’intentar treure’ls a la superfície i enllustrar-los. És una de les coses que farem des de la direcció general de Cultura. Mostra a la gent que aquí hi ha gent molt interessant que fa coses molt interessants. —La llengua ha rebut atacs forts de l’anterior govern, a través de l’educació però també en general. Quins àmbits cal actuar de maner prioritària? —Per començar, tenim una direcció general de política lingüística que abans no hi era. Una de les primeres decisions amb què es treballa és el canvi de la llei de funció pública. L’anterior govern va reformar-la perquè el català no fos requisit, això és duríssim. És com dir que el català no serveix per a res. Si l’arracones de la funció pública és que és prescindible. Per tant, una de les primeres mesures que els serveis jurídics ja estudia. —Hi ha altres àmbits d’actuació prioritària? —Sí. Per exemple, la llei de comerç. Ja sabem que som una comunitat eminentment turística, que vénen de tot el món i que els establiments turístics, els comerciants, han de poder posar cartelleria en anglès, alemany o castellà. Però també en català. Perquè si parlam de la cultura com a font d’atracció turística, els visitants tenen dret de sabre que t’atendran en qualsevol llengua i que seran atesos perfectament però també que aquí hi ha una llengua i una cultura diferent de l’espanyola. Només amb això ja farem molt de camí. —També teniu, entre les vostres funcions, participació i transparència. En l’acord de govern es preveu l’aprovació d’una llei de transparència i bon govern… —És fer evident que governarem d’una altra manera. Volem incidir sobretot en la publicitació (ús dels cotxes oficials, agendes dels consellers… els ciutadans tenen dret a sabre amb qui es reuneixen o s’entrevisten els consellers per després saber com es prenen les decisions. És una cosa complicada, ho sabem, però també és un repte. Si aconseguim això, els polítics podrem recuperar una mica del crèdit que els ciutadans ens han llevat amb tanta raó. —La transparència és una de les armes que tenen els països per fer front a la corrupció. Precisament venim d’una sèrie de casos que han posat sobre sospita la classe política. —Sí, porta a la generalització que tots els polítics són iguals. Em sembla que des d’aquesta conselleria hem d’intentar és demostrar que no tots els polítics són iguals. Al mateix temps, l’acord de govern també preveu una oficina d’anticorrupció. No es podrà fer de seguida, però ja hi treballam. —L’acord de govern també diu que es vol impulsar la llei de consultes. De quina mena de consultes? —Sincerament, no hem tingut temps de mirar-nos-ho encara. Però sobretot als consells insulars, que són els qui prenen les decisions més pròximes als ciutadans. Seria una llei que afectaria consells insulars, però de moment, la direcció general de transparència està treballant per posar en marxa, primer, el portal de transparència, i la resta vindrà més endavant. En tan pocs dies no hem tingut temps. —Sou autora d’unes quantes novel·les, no sé si aquest paper com a consellera interromp temporalment la vostra tasca d’escriptora o podreu fer-ho però des d’una perspectiva diferent… —Ara hi ha moltes coses que passen per davant de la literatura, però jo normalment quan escric tenc molt poca imaginació, de manera que cont coses que m’han passat o que pens que m’han passat. M’imagín que quan s’acabi aquest parèntesi tindré moltes històries per a contar.	El canvi de govern a les Illes Balears ha implicat també un canvi en les formes, els objectius i el llenguatge dels membres del consell. Esperança Camps n’és un exemple (Twitter). La consellera de Cultura, Transparència i Participació atén amb naturalitat la petició de VilaWeb de conversar una estona sobre els desafiaments que encara en els … Continue reading Esperança Camps: ‘IB3 ha de servir per vertebrar les Illes’ →	Esperança Camps: 'IB3 ha de servir per vertebrar les Illes'	news	
https://www.vilaweb.cat/noticies/carles-puigdemont-si-barcelona-se-suma-a-lami-sera-definitiu-per-al-proces/	24/06/2021	El batlle de Girona, Carles Puigdemont, va ser elegit ahir nou president de l’Associació de Municipis per la Independència (AMI) després de quatre anys de mandat de Josep Maria Vila d’Abadal. El seu objectiu és fer créixer el nombre de municipis adherits a l’entitat abans del 27-S, amb la vista posada en les grans ciutats. Convida Barcelona a fer un pas que creu que és vital pel procés d’independència. —Ahir a l’assemblea general de l’AMI vau dir que el municipalisme independentista tindria un paper decisiu en el procés. En què consistirà aquest paper? —Els municipis seran la primera línia administrativa i pràctica en què es plasmarà el full de ruta. És a dir, el moment en què el govern de la generalitat i el Parlament de Catalunya prenguin decisions, nosaltres serem els primers d’encarregar-nos d’anar-les aplicant i de què es tradueixin a la vida quotidiana dels nostres municipis. Aplicarem el full de ruta per fer la desconnexió i que ens porti a l’estat independent. L’estratègia l’anirem definint amb l’ACM i el govern. —L’última gran ciutat a unir-se a l’AMI ha estat Reus. El repte d’ara és incorporar els grans municipis que queden? —Sens dubte. L’objectiu és incorporar totes les ciutats del país. A nivell de municipis no ens en queden molts perquè ja en tenim més de 700, però queden els més grans. Allà on sigui possible intentarem que s’aprovi l’adhesió a l’AMI. Per això hem fet l’apel·lació a Barcelona. De moment, molts municipis on ara han passat a tenir batlles favorables al procés, s’han posat en contacte amb la secretaria de l’AMI i sabem que en els pròxims plens prendran l’acord per adherir-se. Esperem que abans del 27-S incrementem el número. Els municipis seran la primera línia administrativa i pràctica en què es plasmarà el full de ruta per a la independència. —Dieu que heu apel·lat a Barcelona. Però igual d’urgent és ara que abans, quan governava Convergència. —Creiem que ara hi ha un compromís d’explorar la possibilitat que Barcelona entri a l’AMI i sembla que es podria articular una majoria raonable. El què teníem clar en el mandat anterior és que per anar a perdre mocions, millor no presentar-les. En canvi si ara hi ha una majoria doncs ho hem d’intentar. Avui a l’assemblea general han vingut en Xavier Trias, l’Alfred Bosch i en Gerardo Pisarello. Per tant, déu n’hi do la representació que hi havia de l’Ajuntament de Barcelona. Entenc que hi ha una voluntat seriosa per estudiar aquesta possibilitat. —Què implicaria pel procés que Barcelona s’incorporés a l’AMI? —Jo crec que si Barcelona se suma a l’AMI, serà definitiu pel procés. El municipalisme català té Barcelona com la gran capital, una de les ciutats més importants del món. Si aquesta icona manifestés de manera solemne la seva adhesió a l’AMI, seria un discurs de cara enfora i de cara endins. En el moment que Barcelona prengués la decisió seria una notícia d’abast internacional. És un procés que depèn en gran mesura de la seva internacionalització. Pels municipis petits i mitjans, aquest suport, aquest escalf de comptar amb Barcelona seria importantíssim. —Des de l’AMI com interpreteu l’acord que hi ha hagut a Lleida entre PSC i Ciutadans? —A nivell d’AMI no l’hem debatut, però òbviament és un acord que ens preocupa molt i ens decep. Bàsicament pel què afecta la llengua catalana. Hi ha clarament una voluntat de no continuar la línia de defensa activa en favor de la llengua. I per tant, això és una regressió que no ens podem permetre. A mi personalment em sap molt greu i em dol. M’estimo molt Lleida i sé de la importància que té per la nostra llengua. —L’acord per una candidatura conjunta independentista ens farà arribar abans a la independència? —Ens hi farà arribar. Aquesta és la llista per guanyar. Prefereixo guanyar el 27-S que no una fórmula que ens hagués portat a una derrota i haver de confiar la victòria a més endavant. —Però s’està debatent de retallar els terminis del període per proclamar la independència. —Tots tenim clar que el ‘turbo’ que el president Mas l’altre dia assenyalava que estava un punt apagat s’ha tornat a activar. I que s’obren molts escenaris. Tenim il·lusió i esperances per la victòria, i si és rotunda, intentarem fer les passes el més ràpid possible perquè aquest país sigui independent. Si hem d’identificar independència com l’instrument per poder construir un país millor i poder donar respostes a la gent, òbviament com més aviat el tinguem aquest instrument millor per tots plegats. —Lluís Llach seria un bon candidat per la llista de Girona? —En Lluís Llach és molt bo per moltes coses. Ja va ser candidat per Girona si no recordo malament l’any 1980. Va tancar la llista de Nacionalistes d’Esquerra encapçalada per Santiago Vilanova. Així que, candidat per Girona ja ho ha estat. —Per tant, no descarteu que ho torni a ser… —El número u i el número dos pertoquen a les entitats sobiranistes i s’ha de veure. Ja han sonat noms extraordinaris per Girona. No anem faltats de candidats.	El batlle de Girona, Carles Puigdemont, va ser elegit ahir nou president de l’Associació de Municipis per la Independència (AMI) després de quatre anys de mandat de Josep Maria Vila d’Abadal. El seu objectiu és fer créixer el nombre de municipis adherits a l’entitat abans del 27-S, amb la vista posada en les grans ciutats. … Continue reading Carles Puigdemont: ‘Si Barcelona se suma a l’AMI, serà definitiu per al procés’ →	Carles Puigdemont: 'Si Barcelona se suma a l'AMI, serà definitiu per al procés'	news	
https://www.vilaweb.cat/noticies/francesc-ribera-titot-es-tracta-de-guanyar-i-sha-de-fer-amb-el-format-de-llistes-que-doni-mes-garanties-de-victoria/	24/06/2021	Francesc Ribera ‘Titot’ diu que té una obsessió per l’obra i la figura del polèmic Guillem de Berguedà, que era, igual com ell, un agitador sense pèls a la llengua. Aquest trobador del segle XII va enemistar-se amb gent de molts comtats catalans. Amb els seus sirventesos, atacava nobles de tota mena. Fins i tot en va ser víctima el rei Alfons. El 2003, aquesta devoció de Titot pel personatge va portar-lo a musicar-ne tota l’obra. I ara se submergeix en una novel·la històrica que és un intent de descobrir qui el va assassinar. L’obra porta per títol: ‘L’Assassinat de Guillem de Berguedà’ —Fa uns quants anys vàreu musicar tota l’obra de Guillem de Berguedà i ara n’heu escrit un llibre. Per què us fascina tant la seva figura? —Per una banda, perquè és de casa. I per una altra, diguem que no era un trobador convencional, sinó que es dedicava a atacar més els seus enemics que no el cor de les dames. Es burlava, ridiculitzava, insultava i amenaçava els seus enemics amb sirventesos, i també feia crides a la revolta. Em vaig adonar que era un personatge que no únicament havia viscut a la mateixa comarca que jo, sinó que a més a més, es dedicava a fer pràcticament això que faig jo. D’alguna manera, me’n sento hereu, marmessor del seu llegat. —Quan vau conèixer Guillem de Berguedà? —Al Berguedà és un personatge popular. Hi ha un institut que porta el seu nom, igual com una biblioteca i alguns carrers. Però sobretot m’hi vaig abocar quan vaig musicar la seva obra, el 2003. Va ser una feina molt llarga, pràcticament de dos anys. Des de llavors, sempre més he estat un escriptor abduït pel seu personatge, fins que em vaig decidir a escriure el llibre. —Va ser un personatge amb molts detractors, però, en canvi, sobta que establís relació amb el rei Ricard d’Anglaterra. Això demostra la seva categoria. —Sí. Els nobles, els poderosos i els reis s’envoltaven dels millors, en aquest cas trobadors. Quan es van conèixer, Ricard encara no era rei d’Anglaterra sinó duc d’Aquitània. El fet que moltes vegades anés a la seva cort, ens fa tenir una idea del prestigi de Guillem de Berguedà. Més enllà del seu caràcter, va ser un dels millors trobadors dins el millor període de la poesia trobadoresca. —El llibre reconstrueix la investigació per saber qui va assassinar Guillem de Berguedà. Ha estat complicat documentar-se i ambientar la narració d’uns fets ocorreguts el segle XII? —Sí, però perquè jo no tinc una àmplia base historiadora ni medieval. Ha estat una feinada perquè una de les coses que m’interessava era no ser traïdor de la història real. He volgut agafar peces que es coneixen i les que no es coneixen inventar-me-les. Però de cap manera no volia substituir els fets per la inventiva. He intentat ser fidel al llegat de la història i, a partir d’aquí, he novel·lat. Molta gent que ens ha votat no és de l'esquerra independentista, però ha confiat en l'esquerra independentista per resoldre els seus problemes. —Amb quin material us heu documentat? —Especialment amb l’rbra de Martí de Riquer. És una base imprescindible per a parlar de Guillem de Berguedà. Després, estudis fets per historiadors. Fins i tot vaig anar a petar a l’arxiu de la Corona de Palma a cercar certa informació. Sóc una mica torracollons, i no volia ser infidel als fets. —No ha estat prou reivindicat i no ha arribat mai a formar part de l’imaginari col·lectiu català. Potser és un personatge que hauria d’estar a l’altura de Serrallonga, del timbaler del Bruc… —Segur, i té molta més categoria que aquests que em dieu. Hem de tenir en compte que durant molt temps on es copiaven els textos era els convents. M’imagino que algú tan enemic de l’església i excomunicat, un cafre de categoria, no el volien com un model a seguir. Entenc que aquesta és una de les raons per les quals la seva obra no ha arribat als nostres dies amb la plenitud que es mereix. —Hem conegut el Titot músic, el Titot actor, el Titot escriptor i ara debuteu com a novel·lista històric. Us hi heu sentit còmode? —Molt còmode. Feta l’excepció dels moments en què vaig participar en muntatges teatrals, diguem que el meu lligam amb la música sempre ha estat a través de la meva faceta de lletrista. Jo vinc de les lletres, no de la música. Per això, en cap moment no m’he sentit fora de casa. He escrit contes, cançons, articles, novel·les, en cap moment no m’he sentit estrany. —Sou membre del govern municipal de Berga, la primera capital de comarca que té la CUP. És un símptoma de la implantació que va tenint la CUP al Principat? —Crec que no és cap anècdota. Fins fa poc érem un partit testimonial amb vocació d’oposició que partia pràcticament de zero. A la tercera legislatura hem aconseguit l’alcaldia en un feu tradicionalment convergent. Això ve la feina i de la certesa que molta gent que ens ha votat no és de l’esquerra independentista, però ha confiat en l’esquerra independentista per resoldre els seus problemes. Per una banda, tenim el desafiament de correspondre a la gent de Berga i, per altra banda, una responsabilitat amb el conjunt de l’esquerra independentista. Som la primera capital de comarca i, si ho fem malament, se’n pot ressentir el conjunt del moviment. —Aquests dies es negocia una llista conjunta per al 27-S i la CUP ha demanat una llista ‘cívica’ sense polítics. Què us sembla tot plegat? —Si he de ser franc, i sempre ho he dit, veia més clar i més oportú fer tres llistes perquè crec que tindria més suport. Ara, per un seguit d’informacions que jo no tinc, és possible que vagi equivocat. Es tracta de guanyar i s’ha de fer amb el format que doni més garanties de victòria. Jo creia que en tindríem més amb les tres llistes. Si no ha de ser així, rectificaré ràpidament. No es tracta de sortir-me amb la meva, sinó de guanyar. —Quin 27-S somnieu? —El somnio amb una celebració molt llarga. Voldrà dir que haurem de posar-nos a treballar de valent. Som en una lluita en què, anant molt bé, i l’Ajuntament de Berga ens ho ha demostrat, se’ns girarà més feina. I ja ho volem. Més feina perquè el 28 de setembre ens puguem posar a preparar el procés constituent per a tenir un nou estat. Sense renunciar a cap dels nostres somnis ni objectius, situant-los d’acord amb la realitat. El vídeo és ‘Cançoneta lleu i plana’, un sirventès de Guillem de Berguedà musicat per Titot:	Francesc Ribera ‘Titot’ diu que té una obsessió per l’obra i la figura del polèmic Guillem de Berguedà, que era, igual com ell, un agitador sense pèls a la llengua. Aquest trobador del segle XII va enemistar-se amb gent de molts comtats catalans. Amb els seus sirventesos, atacava nobles de tota mena. Fins i tot en … Continue reading Francesc Ribera ‘Titot’: ‘Es tracta de guanyar i s’ha de fer amb el format de llistes que doni més garanties de victòria’ →	Francesc Ribera 'Titot': 'Es tracta de guanyar i s'ha de fer amb el format de llistes que doni més garanties de victòria'	news	
https://www.vilaweb.cat/noticies/les-amenaces-russes-la-crisi-de-leuro-i-el-futur-de-catalunya/	24/06/2021	Audronius Ažubalis em sorprèn d’entrada quan diu que em recorda. Faig anar enrere la màquina de la memòria i, efectivament, ens coneixíem. Ell era el portaveu del president Vytautas Landsbergis, en la Lituània que deixava de ser soviètica quan jo era un dels periodistes occidentals que arribava a aquell país tan tancat durant dècades i mirava d’entendre què passava en aquella àrea tan desconeguda, i fins a un cert punt remota, d’Europa. Diuen que els periodistes oblidem els caps de premsa perquè ens concentrem en aquells per als qui treballen. I que en canvi els caps de premsa no obliden mai un sol periodista. L’anècdota actual en deu ser una prova. El món ha canviat molt des d’aleshores, des d’aquells darrers anys soviètics. Lituània és independent, ell és diputat del Partit Popular lituà i va arribar a ser ministre d’Afers Estrangers. Actualment és a la comissió d’afers estrangers del Seima, del parlament lituà. Quedem perquè és a Barcelona amb Birute Vesaite, diputada socialista i ex-ministra d’Economia. Tenen interès a saber què passa a Catalunya, però a mi també m’interessa saber què passa al seu país. Que no viu una situació tan fàcil com sembla. Lituània és un estat il·legal? La setmana passada, en una iniciativa de la Duma russa, que va fracassar, es demanava si la independència de Lituània havia estat legal o no. Malgrat allò que puga semblar, no és pas cap anècdota. Des de fa anys, la pressió de Rússia sobre els estats bàltics ha anat creixent, i encara més després dels fets d’Ucraïna. Al Bàltic han reaccionat amb decisió. Lituània, per exemple, ha tornat a fer obligatori el servei militar. S’hi ha reforçat la cooperació amb l’OTAN i tant Estònia com Lituània ja han implantat l’euro, un dels símbols més forts de la cooperació dins la Unió Europea. Els russos han promogut tot d’incidents aquests anys però ells creuen que sobretot és una guerra de propaganda, que vol dividir la societat. Els lituans, de tots els bàltics, són els qui tenen una minoria russa més petita. Però Rússia ha maldat per influir en la important minoria polonesa a fi d’obstaculitzar la recuperació nacional lituana. Pot semblar paradoxal, però vint-i-cinc anys després de la declaració d’independència encara hi ha qui, des de l’antic centre, qüestiona el dret dels lituans de ser independents. Entrevista Birutė VĖSAITĖ i Audronius AŽUBALIS (1) per vilawebtv Audronius Ažubalis reacciona amb calma. ‘Si hi ha ningú que dubte de la legitimitat de l’estat lituà posarem sobre la taula la legitimitat de l’actual estat rus, que va nàixer de l’assassinat de tota la família del tsar a mans dels bolxevics.’ El llenguatge pot sonar estrany ací, però és típic de les discussions al Bàltic. Ažubalis, a més, és conegut per una frase de provocació que va causar impacte, anys enrere: ‘L’única diferència entre Hitler i Stalin és la forma del bigot.’ Vesaite insisteix que hi ha amenaces creixents des del punt de vista de la propaganda, però que són insensates i no trauen cap a res. ‘Com han de considerar il·legals els tres estats bàltics? Tot això és ridícul i, com tots els meus compatriotes, no puc ni prendre-ho en consideració.’ El darrer país a unir-se a l’euro, en un moment de màxima tensió Lituània va ser el darrer país d’entrar a formar part de la zona euro, el primer de gener d’enguany. Just a temps de la gran polèmica amb Grècia. Vesaite insisteix a dir que la transició va ser molt suau, que la població s’hi ha adaptat de pressa i que l’euro no ha fet apujar pas els preus i, en canvi, ha atret inversió estrangera, ‘que la necessitem molt’. Han estats els darrers d’arribar, però això no els fa dubtar. En les reunions d’aquests dies, el primer ministre Algirdas Butkevičius, socialista, s’ha alineat molt clarament amb Alemanya i s’ha declarat ‘preparat’ perquè Grècia abandone la zona euro. Vesaite, diputada del grup del govern, evidentment comparteix la posició del primer ministre i insisteix a dir que no pot ser que les recomanacions de la Comissió Europea no tinguen força legal. Entrevista Birutė VĖSAITĖ i Audronius AŽUBALIS (2) per vilawebtv Ažubalis encara va més lluny i reclama rigor mentre denuncia els ‘jocs fiscals i pressupostaris’ d’alguns països, especialment Grècia. Creu que la Comissió i l’Ecofin haurien de tenir molt més poder que no tenen ara, per tal de controlar els estats membres i impedir que puguen portar el conjunt de la zona euro a una situació de risc. Respectarem allò que diga el poble de Catalunya a les eleccions Finalment els pregunte com veuen, ells que van proclamar una independència, la situació catalana. Ažubalis no es defineix amb claredat. Reclama que tots els canvis ‘en aquesta península’ siguen pacífics i democràtics. Vesaite, en canvi, parla amb molta més franquesa. Diu que aquests dies s’han entrevistat amb tot de partits polítics catalans i ens veuen molt dividits, cosa que no és gens bona. Però després afirma: ‘Nosaltres, com totes les famílies [polítiques] europees, respectarem allò que decidesca el poble de Catalunya. De manera que ara esperem el resultat de les pròximes eleccions.’ Entrevista Birutė VĖSAITĖ i Audronius AŽUBALIS (3) per vilawebtv Ažubalis, aleshores, agafa la paraula per a recordar una cosa, que sembla prendre forma de consell: ‘Quan nosaltres vam proclamar la independència, l’11 de març de 1990, immediatament vam demanar a les autoritats soviètiques una negociació per a saber com podien ser les nostres relacions. Seixanta vegades els vam demanar de parlar, oficialment, i seixanta vegades ens van respondre amb silenci. Ni tan sols responien.’ I immediatament riu, com rejovenit: ‘Però a la que feia seixanta-una van respondre i tot va canviar.’	Audronius Ažubalis em sorprèn d’entrada quan diu que em recorda. Faig anar enrere la màquina de la memòria i, efectivament, ens coneixíem. Ell era el portaveu del president Vytautas Landsbergis, en la Lituània que deixava de ser soviètica quan jo era un dels periodistes occidentals que arribava a aquell país tan tancat durant dècades i mirava … Continue reading Les amenaces russes, la crisi de l’euro i el futur de Catalunya →	Les amenaces russes, la crisi de l'euro i el futur de Catalunya	news	
https://www.vilaweb.cat/noticies/fem-les-maletes-digitals-2/	24/06/2021	En aquesta sèrie de tres capítols sobre la manera de fer les maletes digitals, primer us vaig fer un resum del concepte de roaming o itinerància de veu i de dades o com nosaltres ajudem les operadores a tenir uns millors resultats anuals, i els sistemes que tenim de controlar l’ús que en fem, per no passar-nos de pressupost. També és important com fer-nos-ho perquè tots tinguem cobertura en un lloc on no arriba o com fer-nos-ho per no trencar-nos el coll fent postures impossibles per poder agafar el poc senyal de telefonia que ens arriba. A la foto d’aquesta setmana em teniu dalt d’una pedra del ‘punt de cobertura’ d’un poblet. Us puc assegurar que el que diu el cartell és cert: per parlar per telèfon has d’enfilar-t’hi esperar un moment i fer la trucada sense moure’t de la pedra. Espero haver-vos convençut que les tarifes i el volum de les opcions d’itinerància de dades no són la vostra solució. De fet, si són la solució que us proposen les operadores no pot ser la vostra, així que anem a unes altres alternatives… Avui parlarem de la manera de no gastar euros amb la connexió de dades. Parlaré de la wi-fi gratuïta. La wi-fi ‘de pobres’ La wi-fi és la vostra salvació i heu de saber trobar xarxes sense fils gratuïtes allà on aneu. O, si sou espavilats, i jo no us ho explicaré, la manera d’accedir a wi-fis protegides. Hi ha diferents maneres d’accedir a la wi-fi i un sistema de control a les vostres preferències. A les preferències, normalment tindreu posat que no es connecti a qualsevol wi-fi sense demanar-vos permís. Això és el més segur i vol dir que si la xarxa, no l’heu utilitzada abans, no es connectarà sense que vosaltres ho digueu. I quan feu de turistes anireu trobant xarxes wi-fi que mai no heu vist ni heu fet servir, així que haureu d’anar buscant i acceptant les noves xarxes. Si alguna vegada us heu intentat connectar a una xarxa wi-fi i no us n’heu sortit perquè no en teníeu totes les dades o perquè el sistema d’identificació no l’entenen, feu que el vostre dispositiu s’oblidi de la xarxa (‘Ometre aquesta xarxa’ a l’iOS) perquè en cas contrari cada vegada que hi sigueu a prop intentarà connectar-s’hi amb el mateix èxit o fracàs que la primera vegada. Els tres sistemes d’accés són: Accés lliure. Són les que no tenen cadenat al costat del símbol de wi-fi. Només heu de seleccionar la xarxa, esperar un moment i ja esteu connectats. Vigileu que hi ha xarxes que tenen protecció per a adreça MAC (l’adreça física de la targeta de xarxa) i normalment apareixen com a accés lliure perquè la identificació, la fa la targeta i per molt que vulgueu no aconseguireu connectar-vos-hi. Accés amb contrasenya. El mateix que deveu tenir a casa. Quan us intenteu connectar a la xarxa que us han dit, normalment el nom de l’hotel o el restaurant, us demana una contrasenya, més o menys llarga, segons el seu sistema de seguretat. Si entreu la contrasenya sense errors, i no sempre és fàcil, us connectareu a la wi-fi. Accés amb pàgina d’autenticació. Aquests són els que us enredaran. Els trobareu en llocs públics com aeroports i us enredaran perquè segurament veureu que no tenen cadenat i us semblarà que són xarxes gratuïtes, però després de connectar-vos-hi, abans d’anar directament al Whatsapp heu de passar pel navegador i intentar d’accedir a qualsevol lloc, que és la manera de forçar que surti la pàgina d’identificació i posar el vostre codi o enregistrar-vos-hi per poder fer-lo servir. Una vegada connectats, no tots els ‘free wi-fi’ us donen el 100% de servei. Pot ser que us trobeu que només us donés accés a webs i no a correu, pot tenir blocada la VoIP i no us deixarà fer trucades per Skype, etc. Us podeu trobar amb totes les casuístiques possibles… Per trobar wi-fis, abans de sortir prepareu-vos i cerqueu al lloc on aneu a viatjar, per exemple París. Aneu a l’Starbucks o a McDonald’s o fixeu-vos en els adhesius que fan propaganda de wi-fi gratuït als bars o restaurants i que també us poden oferir un endoll per tornar a donar aire al vostre dispositiu. Les oficines de turisme també són un bon lloc per a trobar wi-fi gratuïta. Wifi Finder, amb versions per a iOS i Android, és una bona eina per a trobar-ne. Per als EUA, també en versió app. Un 67% dels hotels europeus us donen wi-fi gratuït,a però no us en refieu. A Portugal trobareu wi-fi gratuïta al 43,7% dels hotels, però a Turquia al 84,7%, i no us penseu que com més categoria té l’hotel més fàcil és trobar wi-fi gratuïta. De fet, és justament al revés: només el 57,1% dels cinc estrelles, respecte a un 65% dels de dues estrelles. Trobareu més dades curioses en aquest estudi. I la setmana vinent acabarem el tema parlant del mi-fi i la manera de tenir cobertura per a tothom.	En aquesta sèrie de tres capítols sobre la manera de fer les maletes digitals, primer us vaig fer un resum del concepte de roaming o itinerància de veu i de dades o com nosaltres ajudem les operadores a tenir uns millors resultats anuals, i els sistemes que tenim de controlar l’ús que en fem, per … Continue reading Fem les maletes… digitals (2) →	Fem les maletes... digitals (2)	news	
https://www.vilaweb.cat/noticies/tocat-no-enfonsat/	24/06/2021	La indústria catalana de la música en directe les continua passant magres per tirar endavant, tal i com es desprèn de l’Anuari de la Música que, cada estiu, presenten el Grup Enderrock i l’Associació Professional de Representants, Promotors i Mànagers de Catalunya (ARC). “El panorama és desolador, sense senyals clars de recuperació”, admetien ahir els seus autors. L’augment, en un 3%, de la facturació durant el 2014, però, significa un bri d’optimisme per a un sector que, des del 2011, ha vist reduït el seu negoci en gairebé una quarta part, tot i que el manteniment de concerts (11.841, únicament 83 menys que el 2013) i espectadors (estabilitzat en més de 7 milions) es pot considerar també com una bona notícia si tenim en compte l’espiral de descens dels últims quatre anys, amb un 40% menys d’assistents i un 20% menys de bolos. La música en viu, per tant, continua tocada, però els indicadors d’enguany fan pensar que, més avall, ja no hi pot caure, tot i que hi ha apartats –com la pèrdua de llocs de treball, poc menys d’un 20% en tan sols un any– amb la llum d’alarma encara ben encesa. “Hi ha una base d’empreses que abans eren petites i mitjanes i que ara són petites o petitíssimes, i després les grans promotores. La classe mitjana del sector musical està desapareixent o viu en la precarietat”, analitza Jordi Gratacòs, president de l’ARC. Sí que continuen en caiguda lliure les sales de concerts, que amb un 13% menys d’activitat i una pèrdua de públic del 10% –les pitjors dades dels últims quatre anys– es mantenen en una preocupant situació de crisi. “Ho estem passant molt malament”, admetia ahir Lluís Torrents, president de l’Associació de Sales de Concerts de Catalunya (ASACC). “L’IVA del 21%, en una sala, té un doble efecte, ja que ens impossibilita fer tants concerts i repercuteix tant en el preu de les entrades com en el de les consumicions”. Si bé les dades que presenten els locals de la capital són diverses i fins a cert punt desconcertants (notable augment de públic a Bikini i Barts però davallada a l’Apolo i l’Heliogàbal), a comarques la patacada és arreu: 35% menys de públic a la Stroika de Manresa, 33% al Clap de Mataró, 1,5% a la Mirona de Salt i 48% al Cotton Club de Lleida. Són dades, no obstant això, que contrasten amb la flamant recuperació d’espectadors dels auditoris, que gràcies sobretot a una millor optimització dels seus espais han registrat notables creixements de públic, per exemple, al Palau de la Música (un 20% més que el 2013), L’Auditori de Barcelona (10%), el de Girona (14%), L’Atlàntida de Vic (105%) i el Teatre Auditori de Granollers (123%). Festivals estables D’altra banda, la bombolla de festivals deixa d’inflar-se per primer cop en el darrer quinquenni i manté les xifres del 2013. Els espectadors en els principals festivals de pop dels Països Catalans –amb cites com el Primavera Sound i el Sónar però, també, com el FIB, l’Arenal Sound i el Rototom Sunsplash– s’estabilitzen (poc més de dos milions, una xifra quasi idèntica a la del 2013), tot i que si ens fixem només en Catalunya el creixement de públic és del 5,2%, gràcies a l’aparició l’any 2014 de nous festivals com el Canet Rock o el Vida. L’Anuari de la Música 2015, finalment, es completa amb dades recollides per la Generalitat l’any 2012, que asseguren que la música representa a Catalunya el 0,2% del Producte Interior Brut (PIB), menys de la meitat que el conjunt de l’Estat espanyol, on el PIB musical és del 0.49% gràcies, sobretot, a la concentració a Madrid de companyies multinacionals. I s’indica, també, que malgrat la caiguda del negoci, ha augmentat un 35% la creació de noves empreses musicals. “Moltes empreses han de reduir plantilla, amb la qual cosa tenim molta gent especialitzada que es queda a l’atur i s’estableix pel seu compte”, analitza Lluís Torrents. “Això fa que un pastís cada cop més petit s’hagi de repartir entre més gent que intenta buscar-se la vida.”	La indústria catalana de la música en directe les continua passant magres per tirar endavant, tal i com es desprèn de l’Anuari de la Música que, cada estiu, presenten el Grup Enderrock i l’Associació Professional de Representants, Promotors i Mànagers de Catalunya (ARC). “El panorama és desolador, sense senyals clars de recuperació”, admetien ahir els … Continue reading Tocat, no enfonsat →	Tocat, no enfonsat	news	
https://www.vilaweb.cat/noticies/xantatge-manel-cuyas/	24/06/2021	Al final la llista “civil” l’han feta els polítics, que és el que toca. I l’han feta molt bé. Raül Romeva de primer i Carme Forcadell i Muriel Casals darrere seu. Després, Artur Mas i Oriol Junqueras. A partir d’aquí ja es veurà, si no és que des de la redacció d’aquest article i la seva lectura ja s’ha vist i se sap. Polítics en actiu barrejats amb persones que no ho són: la idea de Mas exposada en la conferència del Fòrum el 25 de novembre. Els que volen posar aigua al vi i tot el dia rondinen, els que rondinaven quan no hi havia llista perquè no n’hi havia i rondinen ara perquè n’hi ha, diuen que l’acord entre Mas i Junqueras per concórrer d’aquesta manera a les eleccions de setembre ha estat fruit d’un “xantatge” del primer sobre el segon. Sí, és clar. Tota negociació és un “xantatge”. Hi ha paraules més amables per qualificar les transaccions entre persones, però si d’entre totes prefereixen xantatge, en direm “xantatge”, que sempre és preferible a “extorsió” o coses pitjors. Ens abstindrem de donar idees, que encara s’hi agafarien. Mas ha fet “xantatge” a Junqueras recordant-li per exemple que ell té la facultat de convocar eleccions i, per tant, d’endarrerir-les, cosa que a Junqueras no interessava. Molt bé. ¿I no ha fet alguna mena de “xantatge” Junqueras a Mas? Mas no va primer a la llista. Va quart. Suposo que alguna pressió de Junqueras hi ha hagut pel mig. Uns altres, també escollits entre els rondinaires, diuen que no s’ha vist mai que el votants de Convergència i d’Esquerra votin algú d’ICV. Parlen de Raül Romeva, que n’era militant fins fa uns dies. Es veu que els fa riure. Que riguin i facin veure que se n’escandalitzen tant com vulguin. Faria més riure si els moments excepcionals com els que ens trobem es ventilessin amb solucions convencionals, amb llistes ordenadetes i de tràmit. El president Mas de tant en tant ens dóna disgustos perquè fa l’efecte que no sap per on va, però a l’hora de la veritat no falla mai i demostra que en sap molt. Molt més que jo, que de vegades m’he impacientat, i que altres comentaristes. I qui diu Mas diu Junqueras, que ha estat sensible al “xantatge”, o sigui, a la negociació i al clam de la gent, vencent algunes resistències i mantenint-ne d’altres. Política, en resum. Diuen també que Mas vol dissimular les retallades, que es vol salvar a ell mateix sense que en realitat li importi la independència, etcètera. Raül Romeva, un dels cocos més analítics del país, hauria acceptat encapçalar la llista si això fos així? D’aquí la jugada mestra de posar Raül Romeva, i d’aquí que cogui tant.	Al final la llista “civil” l’han feta els polítics, que és el que toca. I l’han feta molt bé. Raül Romeva de primer i Carme Forcadell i Muriel Casals darrere seu. Després, Artur Mas i Oriol Junqueras. A partir d’aquí ja es veurà, si no és que des de la redacció d’aquest article i la … Continue reading Xantatge (Manel Cuyàs) →	Xantatge (Manel Cuyàs)	news	
https://www.vilaweb.cat/noticies/el-significat-real-de-les-emoticones-de-whatsapp/	24/06/2021	Cada dia, quan parlem per WhatsApp, fem servir desenes d’emoticones per expressar, sense paraules, tota mena d’accions i emocions. Els pictogrames que fa servir WhatsApp es diuen ‘emojis‘. Són d’origen japonès i ja s’empraven abans de WhatsApp. En japonès, ‘e’ vol dir ‘imatge’ i ‘moji’, ‘caràcter’. Com que provenen d’una cultura força diferent de la nostra, tenen de vegades un significat ben diferent del que hi donem ací. Això mena a errors d’interpretació semiòtica: per exemple, sabeu què vol dir exactament la noia vestida de rosa que es posa les mans al cap? No, no mostra sorpresa ni escàndol: al Japó fan aquest gest, habitualment, per dir ‘d’acord’. I la mateixa noia, quan encreua els braços? A tot Àsia, aquesta és la manera d’expressar negació. També hi ha la misteriosa figura d’un noi, amb jersei blau, que sembla molt encaparrat. Doncs no: al Japó aquesta posa s’anomena ‘dogeza‘ i es fa servir per mostrar un respecte reverencial. Les ‘emojis’ que fan referència a les mans són una altra font de confusions. Algunes representen els conceptes més bàsics del llenguatge de signes universal, però també en trobem d’altres que són essencialment japonesos, com ara el gest d’unir les mans. Podríem fer-lo en senyal de pregària o per dir que esperem que una cosa surti bé, però en realitat al Japó s’usa per expressar gratitud. Quan vegem dues mans alçades mostrant les palmes subratllades hem de tenir present que a la cultura nipona aquest gest serveix per a expressar una gran alegria mentre es crida ‘banzai‘. La cultura japonesa a través del menjar i les festes Les referències a la cultura japonesa no s’acaben pas aquí, sinó que hi ha moltes ‘emojis’ relacionades amb la gastronomia o les festes tradicionals. A la secció de menjar hi trobem una gran quantitat de plats japonesos com ara peces de ‘sushi‘, les boles d’arròs ‘onigiri‘, bols de fideus, pastissets ‘dorayaki‘, gelats de neu… i fins i tot les tradicionals ampolles de ‘sake‘. Amb les emoticones, també podem aprendre coses sobre les festes més assenyalades del calendari japonès: els tres brots de bambú envoltats de branques de pi són un ‘kadomatsu’, una decoració tradicional de l’any nou. Els dos globus en forma de carpa onejant representen el ‘koinobori’, la festa dels infants. Una emoticona molt completa on veiem la lluna i un camp plantat de cereals serveix per a explicar el ‘tsukimi’, la festa que s’escau en l’equinocci de tardor.	Cada dia, quan parlem per WhatsApp, fem servir desenes d’emoticones per expressar, sense paraules, tota mena d’accions i emocions. Els pictogrames que fa servir WhatsApp es diuen ‘emojis‘. Són d’origen japonès i ja s’empraven abans de WhatsApp. En japonès, ‘e’ vol dir ‘imatge’ i ‘moji’, ‘caràcter’. Com que provenen d’una cultura força diferent de la … Continue reading El significat real de les emoticones de WhatsApp →	El significat real de les emoticones de WhatsApp	news	
https://www.vilaweb.cat/noticies/el-poeta-i-la-constitucio-joan-f-mira/	24/06/2021	L’any 1919, en el repartiment de les despulles de l’imperi Austro-hongarés, Itàlia va rebre la península d’Ístria sencera, amb la ciutat de Trieste a un costat i Fiume a l’altre. No era clar, però, si Fiume, amb el seu territori, seria o no seria reconeguda com a italiana. Llavors, el poeta Gabriele d’Annunzio, escriptor prolífic i aventurer estrafolari, es va vestir amb uniforme llampant i barret d’alpino amb ploma en la cinta, i va ocupar la ciutat de Fiume (ara Rijeka, a Croàcia) amb una legió personal de voluntaris, sobretot els Arditi d’Italia. Anys més tard, D’Annunzio, a instàncies del seu admirador irònic Benito Mussolini, va rebre el títol pompós de príncep de Montenevoso, la muntanya sagrada que Claudio Magris venera i explica en el seu deliciós Microcosmi. El poeta elegant hi proclamà un estat lliure, la Reggenza Italiana del Carnaro, i poc després va redactar una carta o Constitució, que publicà fa un any i mig la revista valenciana L’Espill, tan exemplar com sempre. La Carta, a banda del llenguatge retòric (més retòric encara en l’italià original que en la traducció), no se sap gaire bé si neobarroc o neoclàssic, mereix formar part de la història del dret constitucional: no hi ha hagut mai un text tan ple d’imatges fastuoses i brillants, de projectes tan irreals, d’articles i definicions tan plens de fantasia. Com aquesta, de l’article XIV: “Tres són les creences religioses que se situen per sobre de totes les altres en la totalitat dels municipis jurats: la vida és bella, i és digna perquè la visca seriosament i magníficament l’home totalment refet per la llibertat; l’home íntegre és aquell que sap inventar cada dia la seua pròpia virtut per a oferir cada dia un nou regal als seus germans.” O aquesta, de l’article XVIII: “Només els productors continuats de la riquesa comuna i els creadors continuats de la potència comuna són ciutadans complets en la Regència, i constitueixen amb ella una sola substància operant, una sola plenitud ascendent.” No em negaran que és una meravella, parlar d’“una sola substància operant, una sola plenitud ascendent.” Vejam si ací fem una Constitució nova, o un altre estatut, i tenim tot això en compte. Crec que mai una constitució ha estat, com aquesta, arcaica i moderna alhora, protofeixista i liberal, reaccionària, revolucionària, democràtica i autoritària, pròpia d’aquella mena de senyorets anarquistes que ràpidament van cedir a l’atracció del feixisme. A l’estat de Fiume, doncs, no hi hauria ni partits polítics ni sindicats, i els ciutadans haurien de pertànyer per força a una de les nou corporacions (n’hi ha deu, però la desena “no té art ni categoria ni vocable”, i “és gairebé una figura votiva consagrada al geni desconegut, a l’aparició de l’home novíssim, a les transfiguracions ideals dels treballs i dels dies,” etc.). De manera que l’assemblea legislativa anomenada Consell dels Provisors està composta per “deu elegits pels obrers d’indústria i treballadors de la terra; deu per la gent de la mar; deu pels empresaris; cinc pels tècnics agraris i industrials; cinc pels empleats administratius de les empreses privades; cinc pels ensenyants de les escoles públiques, pels estudiants de les escoles superiors i pels altres membres de la sisena corporació (la flor intel·lectual del poble: artistes, músics, etc.); cinc per les professions liberals; cinc pels empleats públics; cinc per les societats cooperatives de producció, de treball i de consum”. D’això, n’hauríem de dir democràcia directa i participativa, o “democràcia orgànica”, molt més orgànica que la del franquisme. I els principis de la instrucció pública són, certament, admirables: “La cultura és l’aroma contra la corrupció. La cultura és la solidesa contra les deformacions.” Però també, i ací apareix la cua d’un dimoni: “La dominació moral és la necessitat guerrera del nou Estat.” I també: “L’exaltació de les belles idees humanes sorgeix de la seua voluntat de victòria.” Alerta, doncs, que hom comença amb transfiguracions ideals, i no se sap mai on acaba. Quant a la desena corporació, “la seua plenitud s’assoleix com la de la desena Musa. Està reservada per a les forces misterioses del poble en treball i en ascens. És gairebé una figura votiva consagrada al geni desconegut, a l’aparició de l’home novíssim, a les transfiguracions ideals dels treballs i dels dies, al ple alliberament de l’esperit sobre el panteix penós i la suor de sang”. I així va quedar escrit i proclamat, constitucionalment.	L’any 1919, en el repartiment de les despulles de l’imperi Austro-hongarés, Itàlia va rebre la península d’Ístria sencera, amb la ciutat de Trieste a un costat i Fiume a l’altre. No era clar, però, si Fiume, amb el seu territori, seria o no seria reconeguda com a italiana. Llavors, el poeta Gabriele d’Annunzio, escriptor prolífic … Continue reading El poeta i la constitució (Joan F. Mira) →	El poeta i la constitució (Joan F. Mira)	news	
https://www.vilaweb.cat/noticies/comenca-el-xiv-campus-universitari-de-la-llengua-catalana-a-girona-i-andorra/	24/06/2021	Girona i Andorra acolliran des d’avui i fins al dos d’agost una trentena d’estudiants de llengua i cultura catalanes procedents de països ben diferents. Són alguns dels alumnes de la xarxa universitària d’estudis catalans a l’exterior, que participaran en la XIV edició del Campus universitari de la llengua catalana que organitzen el Govern d’Andorra i l’Institut Ramon Llull. Avui arriben a Barcelona els participants al Campus, que passaran la primera setmana a Andorra la Vella i la segona a Girona, procedents de països com EUA, Rússia, Sèrbia, Bulgària, Alemanya, Cuba, Israel o Colòmbia entre d’altres. El Campus universitari de la llengua catalana ofereix als estudiants la possibilitat d’integrar-se en el teixit social i el context natural de Catalunya i Andorra. Aquesta immersió lingüística i cultural a cavall entre la Costa Brava i el Pirineu andorrà permet als participants poder viure plenament en català durant uns dies. El programa del Campus inclou trenta hores de classes de llengua catalana amb professorat especialitzat i quinze més sobre aspectes de la cultura dels països que s’expressen en llengua catalana. Als vespres i durant els caps de setmana es fan activitats culturals i de lleure per propiciar el coneixement de Catalunya i Andorra. Finalment, també hi haurà trobades amb estudiants de la Universitat de Girona per afavorir la pràctica oral de la llengua catalana. En la setmana que passaran a Andorra els participants del campus podran assistir al concert de Roger Mas a l’església romànica de Santa Coloma i també a l’espectacle ‘Scalada. Storia’, creat pel Cirque du Soleil especialment per a Andorra. Així mateix, faran un vermut literari amb l’escriptor Antoni Morell i conversaran amb el novel·lista Albert Vilaró. A Girona assistiran entre d’altres al Festival Internacional Mapping i des d’allà es desplaçaran a diverses poblacions com Hostalric, Calella de Palafrugell o Figueres, on visitaran el Teatre-Museu Dalí.	Girona i Andorra acolliran des d’avui i fins al dos d’agost una trentena d’estudiants de llengua i cultura catalanes procedents de països ben diferents. Són alguns dels alumnes de la xarxa universitària d’estudis catalans a l’exterior, que participaran en la XIV edició del Campus universitari de la llengua catalana que organitzen el Govern d’Andorra i … Continue reading Comença el XIV Campus Universitari de la llengua catalana a Girona i Andorra →	Comença el XIV Campus Universitari de la llengua catalana a Girona i Andorra	news	
https://www.vilaweb.cat/noticies/artur-mas-han-traspassat-la-linia-del-ridicul-deuen-tenir-molta-por/	24/06/2021	El president de la Generalitat de Catalunya, Artur Mas, ha concedit aquest migdia una entrevista a VilaWeb. Pocs minuts abans de començar la conversa, el govern espanyol havia anunciat que impugnaria davant el Tribunal Constitucional el procés participatiu del 9 de novembre. El president ha dit que faria tot allò que fos al seu abast perquè el 9-N es fes tal com s’havia previst. Ha assegurat que estava tot preparat per a votar sobre el futur polític de Catalunya. El govern ha tingut quinze dies per deixar enllestit el dispositiu del 9-N i ara tan sols cal que s’autoexecuti. Mas diu que no es pot entendre què pretèn suspendre el govern espanyol, i considera que ha traspassat la línia del ridícul: ‘Deuen tenir molta por’, afegeix. També avisa que el pròxim pas —la convocatòria d’eleccions— dependrà de com surti el 9-N i de la disposició dels partits a convertir-les en un plebiscit. Al saló Mare de Déu de Montserrat del Palau de la Generalitat, el president Artur Mas s’ha mostrat tranquil i segur dels passos que caldria fer d’ara endavant. Ha denunciat que a l’estat espanyol hi ha un abús de poder: ‘No és tan sols que facin el ridícul. Hi ha un abús de poder. Utilitzen el Tribunal Constitucional de manera impròpia.’ A més, en l’entrevista ha vinculat d’una manera més explícita que mai el seu futur polític al 9-N. I ha enviat un missatge a tots aquells qui lluiten des d’algun punt dels Països Catalans: ‘Quan creus en una cosa, hi creus molt, estàs disposat a lluitar i tens un projecte, no tan sols pots sobreviure, sinó que pots avançar. El cas de Catalunya n’és un exemple.’ —Què en penseu de la decisió del govern espanyol de presentar un recurs al Constitucional contra el procés participatiu? —Formava part del guió que havien dibuixat aquests darrers dies. Fixeu-vos en un detall: el 14 d’octubre vaig anunciar aquest nou procediment per a poder participar en el 9-N. Fa més de quinze dies, i ara basen el recurs en aquella conferència de premsa. La pregunta és: si tan evident era que es podia presentar un recurs, per què han tardat més de quinze dies? Jo arribo a la conclusió que ara volen perjudicar i espantar els ciutadans perquè saben que difícilment ho podran aturar de debò. Suposo que volen donar una imatge internacional nostra de descrèdit i desprestigi. Forçant d’una manera insòlita la situació. De fet, és una demostració que tenen moltes ganes de tocar els nassos. I ho fan. I demostren una gran intolerància envers la democràcia d’una certa qualitat. Aquesta és la veritat. Hi ha gent que és intolerant a alguns aliments… Doncs tenim un estat i un govern espanyol que demostren una forta intolerància a la democràcia de qualitat. —Els ciutadans es demanen si el 9-N podran votar passi què passi la setmana vinent al TC. Hi ha cap hipòtesi que pugui impedir la votació? —En allò que depengui de nosaltres, no. Tot l’operatiu és perfectament muntat i dissenyat. Fixeu-vos que des de fa un parell de dies, amb l’adreça del DNI, tothom pot saber on ha d’anar a votar: a quin local i a quina mesa. Tenim més de quaranta mil voluntaris apuntats. Tot el dispositiu s’ha activat, centenars i centenars de locals per tot Catalunya, col·laboració de pràcticament tots els ajuntaments del país… Per tant, tot són xifres molt reconfortants des del punt de vista de la mobilització i la preparació logística. El govern ha fet aquests últims quinze dies o tres setmanes una gran feina perquè tot això fos possible. Tot és perfectament dissenyat. I ara cal fer-ho. No sabem exactament què ens trobarem la setmana que ve. La realitat és aquesta. No sabem fins on pensen arribar aquesta gent del govern espanyol. Però la nostra preparació hi és i la mobilització, també. El dia 9 de novembre no ens hi juguem un resultat. Sobretot, ens hi juguem una lliçó democràtica. Jo ho veig així. Els catalans tenim la possibilitat de donar una lliçó democràtica en majúscules al govern espanyol, a Europa i al món. I una lliçó democràtica, què vol dir? Participació i civisme. Si aconseguim participació i civisme —cosa que ja no depèn del govern, sinó de la gent— la lliçó democràtica serà extraordinària. I aquesta oportunitat no la podem deixar escapar de cap manera. —Entenem que no preveieu cap situació que pugui aturar la votació del 9 de novembre… —Torno a dir que no sabem què ens trobarem. No sabem fins on són capaços d’arribar. Volen suspendre una cosa que ja no fem. El decret que vaig signar de manera solemne en aquesta mateixa sala de la Mare de Déu de Montserrat del Palau de la Generalitat ja vaig dir que no es podia executar. D’aquí va venir una part de la polèmica entre partits a Catalunya. Nosaltres vam complir. Hi va haver un recurs, es va suspendre aquell decret —que era molt garantista—, no es podia aplicar tal com s’havia dissenyat perquè ens hauria portat a no fer res que no fos simplement un acte de protesta el 9-N. Jo veia molt clar que calia votar d’una manera que fos creïble i correcta el 9 de novembre. Ara som en aquest punt. Si continuen intentant suspendre una cosa que ja no fem, no sabem exactament què suspenen. No hi ha funcionaris; hi ha voluntaris. Els locals públics suposo que es deuen poder obrir, oi? Els voluntaris tenen tot el dret del món de fer de voluntaris. Un dia serà per una causa social i un altre dia per una causa ciutadana o per una causa política, com en aquest cas. —I la pregunta? —La pregunta és la que és. Però no és una pregunta que el govern obliga a respondre als ciutadans. El govern no obliga ningú a fer res. No obliga a contestar, ni a fer-se voluntari, ni als ajuntaments a col·laborar… Tot s’ha fet amb joc net. Hi ha molta gent a Catalunya, i moltes associacions, institucions i teixit associatiu que s’han mobilitzat i tenen moltes ganes de participar per decidir el futur polític de Catalunya. Sabem que el dia 9 de novembre, encara que anés molt i molt bé, encara no podem dir que sigui una consulta definitiva. És evident. Ni ho pretenem. Però en el procés de transició nacional, el 9-N és un dia molt especial, escrit amb lletres majúscules. L’hem de saber aprofitar. Encara que el govern espanyol faci de les seves, el procés s’ha activat i acabarà bé el 9 de novembre, amb una alta participació i un gran sentit de civisme. Si arriben més lluny d’allò que és estrictament previsible, ens haurem d’encarar a la circumstància del moment. Espero que encara els quedin dos dits de front i no portin les coses a un punt de no-retorn. —Penseu en la possibilitat de posar el tram final del procés participatiu en mans dels partits i la societat civil? —Aquesta opció no s’ha previst. El disseny del 9-N és tot previst tal com el coneixeu i com s’ha anat fent públic aquests darrers dies. Tot és a punt. Tota la logística, l’organització, els voluntaris… Hi pot haver alguna diferència de format? En allò que depèn de nosaltres, no. He mirat de fer entendre que no sempre tot depèn de nosaltres. Jo faré tot allò que sigui a la meves mans perquè s’executi tal com el tenim previst en aquest moment. —Si els mossos d’esquadra reben ordres dels tribunals per a retirar les urnes, què fareu com a màxim responsable polític de la policia catalana? —És que jo no hi intervinc, en un cas així. Tampoc el conseller. Penseu que els jutges s’adrecen directament al cos de policia. Les instruccions no passen pels estaments polítics. La relació entre jutges i policia —no tan sols dels mossos d’esquadra— és directa. No és una comunicació d’un jutge al president de la Generalitat o al conseller d’Interior demanant que s’executi una resolució determinada. Donen una instrucció directa des del jutjat a la policia. Espero que això no arribi a passar. En aquest moment el govern espanyol traspassa la línia del ridícul. El president Tarradellas deia que en política es pot fer tot menys el ridícul. El govern espanyol ja ha traspassat la línia del ridícul. Intentar suspendre una cosa que no s’ha fet o un procés participatiu que ha agafat el caràcter que ha agafat i que és organitzat a través de voluntariat, això traspassa la línia del ridícul. I espero que en aquesta línia del ridícul encara no vagin més enllà. Seria d’agrair que no hi anessin. Deuen tenir molta por. O moltes ganes de perjudicar-ho tot. Jo recordo que primer se’n van riure. Recordo les primeres reaccions a la conferència de premsa del 14 d’octubre quan alguns partits polítics ens van deixar gairebé sols davant de la situació. Les primeres paraules del govern espanyol van ser ‘això ja s’ha acabat’, ‘a Catalunya no hi ha referèndum’, ‘no hi haurà consulta’, ‘ja s’han dividit’, ‘ja s’han barallat entre tots’… Ho van donar per acabat una vegada més. D’això fa tan sols quinze dies. I allò que no era res, ara resulta que és prou important per a presentar un nou recurs al Tribunal Constitucional? Hi ha un abús de poder del govern espanyol. Hem de parlar en aquests termes. No és tan sols que facin el ridícul. Hi ha un abús de poder. Utilitzen el Tribunal Constitucional de manera impròpia. El TC no ha estat dissenyat per a això. I el govern espanyol, incapaç d’encarar políticament aquesta situació —que és d’arrel bàsicament política—utilitza el TC malament i excedint les seves possibilitats, per fer la feina que no li toca. Per això parlo d’abús de poder. Gairebé d’abús de dret. —Quan el govern espanyol utilitza l’argument de dir que no hi ha garanties democràtiques… —Però si les garanties democràtiques les han enfonsades ells. Bé, no les han enfonsades perquè n’hi haurà. Però les han perjudicades totes. Què més voldríem, nosaltres, que poder fer la consulta? I no la consulta, sinó que ens hauria agradat fer un referèndum a la britànica. Un referèndum vinculant, acordat amb el govern espanyol, amb pregunta acordada, amb conseqüències sobre la taula, amb procediments establerts… Això, ens hauria agradat. I de fet ho va intentar el Parlament de Catalunya l’abril d’enguany. Vam anar a Madrid a sol·licitar la transferència de la competència per poder fer un referèndum. Vam dir: ‘Escolteu, seguem a taula. I parlem de la data i la pregunta, si cal.’ Ho van dir els diputats el mes d’abril. I què ens van dir? Que no. PP, PSOE i uns quants més van dir que no. No hi ha ni la més mínima possibilitat de parlar de res. Allò era l’ideal. La segona cosa era fer la consulta. Vam fer la llei de consultes i el decret. I van mirar d’enfonsar-ho al Tribunal Constitucional. Ens van prendre ells el model que era el bo. I aquells que et prenen el model bo, ara t’acusen de fer-ne servir un de dolent. És molt desesperant haver de tractar amb institucions i persones que fan les coses d’aquesta manera. —En vista d’aquest abús de poder i de la voluntat de convertir el 9-N en una lliçó democràtica, quina participació espereu? —El volum no us el puc predeterminar. D’això n’hem parlat amb les formacions polítiques i dins el govern, però com a president no he de fixar una xifra perquè contravindria el propòsit que tot això es faci amb un acord entre tots. Si cadascú diu la seva xifra, això acabarà essent un trencaclosques impossible de conjuntar. Més que una xifra, ens interessa un concepte: una participació alta. Hem tingut manifestacions molt grans. I ara ens toca tenir una participació molt alta en un moment que la gent podrà participar amb urnes i paperetes. Ara els comptarem un per un. No hi ha marge d’error. Hem de poder dir que hi ha hagut una participació alta encara que aquesta consulta no es pugui considerar la definitiva. Però serà just abans de la definitiva. Alguns diuen que això és com una semifinal; si no la passes, no jugues la final. I és veritat. És com una marató. Els qui en corren diuen que, dels 42 quilòmetres que té, el 30 és crític. Perquè hi ha molta gent que defalleix. És quan estàs al límit de la resistència normal. Si passes aquell punt, acabes la marató. Si no el passes, no l’acabes. Això que fem s’hi assembla una mica. El 9-N l’hem de passar bé per poder enfilar el final de la cursa. —El 9-N marcarà les passes següents. Depenen de la participació? —Jo crec que sí. Si el 9 de novembre es pot fer amb la normalitat que preveiem i surt bé, continuarem endavant. Si no surt bé, serà una gran pedra en el camí. Això és evident. Si la població de Catalunya que vol participar-hi i votar, que ens ho ha dit a les urnes, a les enquestes i al carrer, si aquell dia que es pot fer de manera ordenada i potent, no aprofita l’oportunitat, es posarà en dubte que ho vulguem fer. Ho posaran en dubte tots aquells —que són molts— que volen que fracassem. Són molts i poderosos. Començant pel govern espanyol. Nosaltres tenim l’oportunitat que això surti molt bé i s’entengui que és el salt final cap a la conclusió d’aquest procés. Jo entenc que la conclusió és poder votar en un referèndum definitiu, cosa que no serà gens fàcil en l’estat espanyol. —Heu presentat les eleccions plebiscitàries com la fórmula de fer aquesta consulta. —Sí, és clar. Perquè no n’hi haurà cap més. Ara no cal parlar-ne, abans del 9 de novembre. Ja en parlarem a partir del 9-N. Perquè si no anés bé ja no en podríem parlar, de com acaba el procés. Si no va bé, probablement ja s’hauria acabat aleshores. Si volem continuar enfilant l’agulla, el 9-N ha de sortir bé i, a partir d’aquí, acabar de dissenyar com s’acaba el procés per a fer un referèndum o una consulta en condicions homologables internacionalment. Tots els intents que hem fet fins ara entre les institucions catalanes i l’estat espanyol han fracassat perquè hi ha algú allà que no vol ni seure a taula a parlar-ne. —Fa un temps us presentaven com a presoner del senyor Junqueras. Ara diuen que l’ANC us marca el pas… Què en penseu de l’exigència de Carme Forcadell, fa poques setmanes, de convocar eleccions abans de tres mesos? —No valoraré aquesta proposta. Em sembla que no em toca, com a president del país, d’entrar en aquestes valoracions i trifulgues. Em toca deixar clar que sóc plenament conscient de quines decisions em corresponen a mi. I aquestes no me les deixo prendre per ningú. Crec que si s’analitza la meva trajectòria es pot arribar a aquesta conclusió. No vol dir que no escolti tothom. Jo escolto tothom perquè és com s’aprèn. Jo aprenc cada dia escoltant la gent. S’ha d’escoltar tothom. Però és evident que hi ha decisions que tan sols es poden prendre a un nivell concret. Sóc plenament conscient de quines són les meves. No me les he deixades prendre mai. I cadascú ha d’assumir la responsabilitat de les seves decisions. I aquest també serà el cas. Algú em pot recomanar, suggerir, fer reflexionar… Sempre escoltaré. Però la última decisió, la que em toca a mi, la prendré jo. —Les mobilitzacions populars històriques d’aquests últims anys s’han fet amb la convicció que havia arribat l’hora de decidir. Si el 9-N no és la consulta definitiva, podem estar segurs que les eleccions es faran aviat? —Si som capaços des de la política catalana de fer això de la manera que s’ha de fer, sí. Perquè serà l’últim instrument que ens quedarà perquè el poble de Catalunya decideixi el seu futur polític. Volíem fer-ho amb un referèndum. Però això passava per l’estat espanyol, que no és ni el Regne Unit ni el Canadà. És una altra història. Potser sí que haurem d’acabar utilitzant l’únic instrument que ens queda per a fer una consulta definitiva. Però si volem utilitzar unes eleccions per fer una consulta la política catalana haurà d’estar preparada. Perquè això no són unes eleccions més, sinó unes eleccions completament diferents. Ara, penso que de tot això val més que en parlem a partir del 10 de novembre per no despistar-nos del 9-N, perquè volem passar la semifinal i fer-ho bé. —La llista unitària no és la salvació que cerqueu per evitar una derrota electoral? —Si es tracta de saber si jo he de salvar un possible futur polític, només demano que es llegeixi què vaig dir ara fa dos anys, quan em vaig presentar a les eleccions. És escrit: que quan s’acabés aquest procés, jo no em tornaria a presentar en unes eleccions com a candidat a la presidència de la Generalitat. Això m’ho havia pensat molt. Sé que visc un moment excepcional que té un punt de sortida i un punt d’arribada, també en el terreny personal. No conec ningú que això ho hagi dit com ho he fet jo. Per tant, jo també podria sospitar que uns altres pensen en el seu futur polític. I no ho critico, perquè és perfectament legítim. Però jo ho tinc dit i escrit. No hi ha ningú més que ho hagi fet, això. I ho vaig fer plenament conscient. Acabat aquest procés polític no em tornaré a presentar com a candidat a la presidència de la Generalitat. Difícilment algú que ho ha dit i ho ha solemnitzat pot pensar en el seu futur polític. Si pensés en el meu futur polític, ho faria tot, excepte això que faig. Disculpeu-me l’expressió: faria la puta i la Ramoneta. —Però sí que us presentareu en aquestes eleccions que vindran? —Jo he dit que no ho faria quan s’hagués acabat el procés polític. És evident que el procés no s’ha acabat. Tant de bo que s’hagués acabat. I no ho dic pensant en mi, sinó en el país. Però sabem que això encara té un recorregut, que esperem que no sigui gaire llarg. Quan parlem d’acabar el procés volem dir haver pogut fer la consulta o el referèndum amb tots els ets i uts. Després de la consulta definitiva, ve un període d’implementació del resultat. I això és el procés sencer. No som a la cantonada d’acabar tot això. I jo vaig vincular la meva trajectòria a la conclusió del procés polític. El meu compromís més gran és que tot això es faci i es faci de la millor manera possible. —Aquestes últimes setmanes, l’actitud que han pres els partits i les entitats cíviques us ha fet dubtar en algun moment? Us ha fet canviar la idea que teníeu de com havia d’anar el procés de transició nacional? —No. En aquest sentit, no. En algunes ocasions, em fa dubtar la traducció política de tots aquests moviments ciutadans. Però ara tampoc no hi entraré. Perquè som en la situació d’encarar el 9 de novembre i s’ha refet el consens bàsic. Al consens polític, hi dono un gran valor. Crec que és un dels dèficits que hem tingut a Catalunya en els moments decisius de la nostra història. La incapacitat d’aquest consens polític ampli, que no vol dir unànime. Les unanimitats poden fer una mica de por. Però un consens ampli és necessari per a encarar desafiaments de la magnitud del que encarem a Catalunya en aquest moment. A Catalunya no anem sobrats de capacitat de consens polític. No podem fer perillar el consens actual, encara que no sigui tan sòlid com el que teníem fa setmanes. Allò que em fa patir més és que en el món dels partits polítics hi ha molts interessos encreuats. Veus que entre els moviments ciutadans hi ha un objectiu comú, independentment de les ideologies, de la llengua, de l’edat, de la família, de la situació econòmica. Tinc la sensació que hi ha una societat majoritària amb un projecte, un objectiu i que s’ha posat en marxa. En canvi, quan això es tradueix al món polític, excepte en algunes ocasions i també aquests darrers temps, és quan és més fàcil d’esquerdar. Perquè és on hi ha més interessos contraposats. Això, s’ha de superar. I no és pas fàcil. —Però us fa por que el moviment cívic i els interessos polítics puguin confluir en una direcció de poca generositat? O que els moviments cívics puguin ser utilitzats per interessos partidistes? —Que no es deixin! Quan algú intenta utilitzar algú, una cosa és l’intent, però l’altra és que aquest es deixi utilitzar. Jo crec que han demostrat prou caràcter per fer evident que no es poden deixar utilitzar de cap manera. Una altra cosa és que ells també han d’escoltar els qui fem la política del dia a dia. Sempre he mirat de fer entendre que en el procés en què vivim, la ‘divisió de poders’ és important. O diguem-ne la divisió de treball: cadascú ha de fer la seva feina i no ens hem de voler substituir els uns als altres. Ni els qui fem política a les institucions no podem suplantar la societat civil, ni el rol que té la societat civil, que és insubstituïble i decisiu, no pot suplantar el poder públic i les institucions. Nosaltres tenim un paper determinat, que a vegades és delicat, que el que poden fer aquestes entitats. En el nostre cas no tan sols ens hem de mobilitzar i demostrar una gran capacitat d’organització, sinó que hem de prendre decisions que es confronten amb marcs legals i jurídics, imposicions dures, esquemes internacionals que tenen el propi funcionament… Ens hem posat en un procés d’una complexitat altíssima. Jo no ho he negat mai. Malament aniríem si això ho banalitzéssim. Aquells que pretenen fer entendre que a Catalunya tot això acabarà de pressa, sense ser conscients d’aquesta complexitat, no viuen en el món real. Això no funciona així. Al món hi ha un club, que és el dels estats. Molta gent a Catalunya deu voler entrar en aquest club. Però aquest club té unes regles. I si no les compleixes, no t’hi deixen entrar. Ens hem de mentalitzar molt bé. A vegades pensem que tan sols de demanar-ho ja ens hi admetran. Però no funciona d’aquesta manera. I encara que tot aquest procés sigui tan complex, jo defenso que és l’únic possible per a fer una Catalunya realment millor. Tot els altres camins, ja els hem intentats. I Déu n’hi do com ho hem intentat. Ens hi hem ficat fins al coll. Però ara toca aquest, que no l’hem explorat mai seriosament i que algun dia hem d’explorar a fons. I aquí és on som ara. —Hi ha molta gent des del País Valencià, les Illes i Catalunya Nord, catalanistes de la resta dels Països Catalans, que viuen amb molta emoció això que passa al Principat. Però també ho viuen amb una certa por per les represàlies en qüestions lingüístiques, per exemple. Sou conscient de l’esforç que fa aquesta gent per la llengua? —Molt conscient. No tan sols en sóc conscient, sinó que penso que això que fan té un gran valor. A diferència d’això que passa a Catalunya, ells són minoria en els seus territoris. I no és igual ser minoria que ser majoria. Ho sabem molt bé els catalans, que som el 16% de la població de l’estat espanyol i sabem que és impossible de fer canviar certes coses. En aquests territoris que dieu, la gent que té aquesta sensibilitat representa, ara per ara, una minoria i, per tant, els és més difícil que a nosaltres. Sóc molt conscient del valor que té i sóc admirador de tot allò que fan. També tinc molt clar que des de Catalunya hem de ser molt respectuosos amb la manera d’adreçar-nos a aquests territoris, que tenen la pròpia configuració administrativa i política. Segons de quina manera ens adrecem a aquests territoris pot ser fins i tot contraproduent. Pot ser un bumerang per a tota aquesta gent que fa temps que lluita per mantenir viva una cultura, una llengua, una identitat i, fins i tot, un projecte polític. —Què diríeu a un valencià que s’esforça per fer un País Valencià millor des de la perspectiva del procés que vivim a Catalunya? —El missatge és que Catalunya tenia tots els números d’acabar essent residual des del punt de vista lingüístic, cultural i identitari. Històricament hem tingut dos grans veïns que han estat imperis: el castellà i el francès. Nosaltres som aquí al mig. El missatge és que si poca gent —a Catalunya i a tot l’àmbit lingüístic comú—, durant segles i incorporant molta gent que ha vingut de fora, hem aconseguit de no esdevenir residuals, sinó que ens hem mantingut vius i hem aconseguit projectar-nos de cara enfora a l’àmbit europeu i mundial, amb aquesta cultura, llengua i identitat, vol dir que no és impossible. Si fos impossible, nosaltres ja no hi seríem. La nostra cultura i la nostra llengua haurien desaparegut. Continuem batallant en condicions molt difícils. Semblava que quan la democràcia s’hagués consolidat a Espanya, això ja hauria passat a la història. Desgraciadament, encara batallem en condicions molt difícils, tot i que Espanya ha esdevingut un país formalment democràtic i integrat a la Unió Europea. Quan creus en una cosa, hi creus molt, estàs disposat a lluitar i tens un projecte, no tan sols pots sobreviure, sinó que pots avançar. El cas de Catalunya n’és un exemple. —Fa uns quants anys no éreu independentista. Què en penseu d’aquells que van lluitar per aquest objectiu quan no era un clam majoritari? —Jo he format part de la majoria dels catalanistes d’aquest país. Quin era el nostre objectiu? Tenir el màxim d’autogovern possible per a Catalunya. Prova d’això és que als anys vuitanta ens vam quedar amb les presons. Qui les vol, les presons? Qui les vol gestionar? Ningú. Però quan hi va haver l’oportunitat es va agafar. Poso aquest exemple per indicar que s’ha d’intentar obtenir el màxim poder possible amb les circumstàncies polítiques i les majories de cada moment. I això s’havia de fer compatible amb la construcció europea. Les dues coses van en paral·lel. Gairebé sempre el catalanisme polític ha intentat això. En els temps que ERC ha governat Catalunya o ha tingut la clau del govern, també ha fet això: col·laborar amb l’estat espanyol. No tan solament ho ha fet la gent de Convergència o del PSC. Ho ha fet Esquerra Republicana. A la República va ser així. Els governs d’ERC es van entendre amb els de la república espanyola. Es va acceptar l’estatut de Núria, que era un estatut retallat, també. Com ho van ser els estatuts del 1979 i el del 2006. Quan ERC va tenir la clau, en els anys del tripartit, l’orientació va ser la que va ser: col·laborar amb els governs socialistes espanyols. Quan ha governat, el catalanisme de tots els signes ha orientat la seva política en la línia de més autogovern, però col·laborant en un projecte amb l’estat espanyol i de construcció de la UE. Això ha estat així fins fa poc. I quan es trenca això? Quan es va passar d’un 20% d’independentistes a la situació actual? Amb la sentència del TC contra l’estatut aprovat en referèndum el 2006. Es va veure que el camí que s’havia seguit fins aleshores no tenia sortida. Va ser en aquell moment quan es va defensar de manera més majoritària el camí que alguns ja havien defensat quan no era majoritari. Jo formo part d’això: del catalanisme que quan governava cercava el màxim autogovern per Catalunya i que davant l’evidència que aquell camí ja no dóna més fruit, ara entenen que cal fer el camí que anem seguint. Això és possible perquè molta gent ha fet aquesta evolució. Si només hi hagués els de fa trenta anys o quaranta, no tindríem una possible majoria social per a obrir aquest camí. —Vós sou el president de la consulta. També voleu ser el president de la independència? —Això és una de les decisions que he de prendre en els pròxims temps. Jo tinc el compromís que tinc. Vull veure què passa el 9 de novembre i, passat aquest dia, prendré aquestes decisions. Crec que el meu compromís és molt gran. He intentat demostrar-ho. Però vull veure si l’objectiu final és possible d’articular políticament en aquest país com jo penso que s’ha d’articular. Ara no ho avançaré, això. Algun dia ho explicaré. Però si es fa com jo crec que s’ha de fer, he donat prou mostres de compromís per a anar endavant. Això ho sabrem a partir del 10 de novembre.	El president de la Generalitat de Catalunya, Artur Mas, ha concedit aquest migdia una entrevista a VilaWeb. Pocs minuts abans de començar la conversa, el govern espanyol havia anunciat que impugnaria davant el Tribunal Constitucional el procés participatiu del 9 de novembre. El president ha dit que faria tot allò que fos al seu abast … Continue reading Artur Mas: ‘Han traspassat la línia del ridícul. Deuen tenir molta por’ →	Artur Mas: 'Han traspassat la línia del ridícul. Deuen tenir molta por'	news	
https://www.vilaweb.cat/noticies/euclid-tsakalotos-es-perfila-com-el-substitut-de-varoufakis/	24/06/2021	L’ex-ministre de Finances grec Yanis Varoufakis, que ha dimitit avui, ha assenyalat que el seu substitut al càrrec podria ser Euclid Tsakalotos. Preguntat per aquest nom per la premsa, Varoufakis ha dit que espera que aquest sigui l’escollit. ‘Us veuré demà amb el senyor Tsakalotos’ ha indicat. Ara falta que el primer ministre grec, Alexis Tsipras, confirmi el nom. Euclid Tsakalotos és coordinador de las negociacions amb els creditors internacionals de Grècia. A diferència de Varoufakis, no és un independent de Syriza. N’és membre des de fa aproximadament una dècada i és diputat del parlament grec des del 2012. Varoufakis ha anunciat que plegava al seu bloc poques hores després del referèndum sobre les condicions de la troica en què va guanyar el no. Varoufakis explica la decisió de dimitir: diu que Tsipras considera que així pot facilitar la negociació entre Grècia i la UE. És ben conscient, diu, que alguns membres de l’Eurogrup no el volen assegut a la taula de negociació, i que ara cal un acord ‘que impliqui la reestructuració del deute, menys austeritat, redistribució a favor dels més necessitats, i reformes reals’. El resultat del referèndum grec ha estat clar i rotund, i ha fet miques tots els pronòstics que havien indicat les enquestes aquestes últimes setmanes: una majoria àmplia dels grecs diu no a les condicions de la troica (Banc Central Europeu, Comissió Europea i Fons Monetari Internacional) per al manteniment del rescat financer de Grècia i, per tant, rebutja l’augment d’imposts i la intensificació de les retallades de les pensions. El recompte presenta una distància molt gran, de més de vint punts: un 62% el no i un 38% del sí. Amb una participació de més del 60%, aquest resultat avala la posició del govern d’Alexis Tsipras i la coalició Syriza. El no s’imposa a totes les regions gregues i significa un fort aval a la política de rebuig de l’austeritat que ha seguit el primer ministre grec. Tsipras: ‘El mandat que m’heu donat no és contra Europa’ Un cop va saber el resultat, Alexis Tsipras va dir que els grecs li havien donat un mandat a les urnes: ‘Trobar una solució sostenible amb Europa que tregui Grècia del cercle viciós de l’austeritat.’ I va afegir: ‘El mandat que m’heu donat no és un mandat contra Europa.’ Tsipras ho va dir ahir a la nit en un missatge televisat enregistrat, flanquejat per la bandera grega i la de la Unió Europa. Segons ell, els ciutadans han dit quina mena d’Europa volen: ‘Volem una Europa de la solidaritat i la democràcia.’ Per ell, ‘no hi ha solucions fàcils’, però sí ‘solucions justes i sostenibles’. Tsipras va agrair el suport dels grecs pel ‘no’ en el referèndum, i va remarcar que havia calgut superar la ‘situació difícil d’aquestes últimes setmanes’. Conseqüències A conseqüència del no de Grècia, a part de la dimissió de Varoufakis, l’ex-primer ministre grec i líder de l’oposició de Nova Democràcia, Andonis Samaràs, també va dimitir. Samaràs havia estat el principal defensor polític del sí a la consulta i havia estat precisament qui havia acordat el segon rescat grec que ha rebutjat Syriza, i que va caducar aquest 30 de juny. El president del Consell Europeu, Donald Tusk, ha convocat una reunió d’urgència dels líders de l’eurozona dimarts a Brussel·les. El president de França, François Hollande, i la cancellera alemanya, Angela Merkel, es reuniran abans, aquest vespre, a París, per estudiar la situació. A Berlín, el número dos de Merkel, Sigmar Gabriel, va dir ahir que el govern grec havia ‘ensorrat els ponts entre Grècia i la UE’, i va afegir que trobava difícil d’imaginar que es poguessin iniciar les negociacions per un nou rescat. El no grec ha caigut com una galleda d’aigua freda a Brussel·les, on tant el president de la Comissió Europea, Jean-Claude Juncker, com el del Parlament Europeu, Martin Schulz, havien advertit que el rebuig de les propostes podria menar a la sortida de Grècia de l’eurozona. Schulz va dir ahir que era un dia ‘difícil’ per a Europa, que era improbable que els bancs poguessin obrir demà i que calia estudiar immediatament un ‘programa humanitari’ per als grecs. També exigia propostes ‘completes’ per a negociar, atès que l’alternativa és un període ‘molt difícil i dramàtic’. El president de la Comissió Europea, Jean-Claude Juncker, ha convocat una reunió telefònica per dilluns al matí amb el president de la cimera de l’eurozona, Donald Tusk; el president de l’Eurogrup, Jeroen Dijsselbloem; i el del Banc Central Europeu, Mario Draghi, per parlar de Grècia. A més, ha dit que consultaria els líders dels divuit països membres de l’eurozona i s’adreçaria al plenari de l’eurocambra demà a Estrasburg.	L’ex-ministre de Finances grec Yanis Varoufakis, que ha dimitit avui, ha assenyalat que el seu substitut al càrrec podria ser Euclid Tsakalotos. Preguntat per aquest nom per la premsa, Varoufakis ha dit que espera que aquest sigui l’escollit. ‘Us veuré demà amb el senyor Tsakalotos’ ha indicat. Ara falta que el primer ministre grec, Alexis … Continue reading Euclid Tsakalotos es perfila com el substitut de Varoufakis →	Euclid Tsakalotos es perfila com el substitut de Varoufakis	news	
https://www.vilaweb.cat/noticies/la-unio-europea-apreta-grecia-la-distancia-entre-nosaltres-sha-eixamplat/	24/06/2021	La primera reacció oficial de la Unió Europea al resultat del referèndum grec ha estat dura. S’esperava una resposta de to suau després de la dimissió de Iannis Varoufakis però no ha estat així. El comissari europeu per a l’euro i el diàleg social, Valdis Dombrovskis, ha estat molt contundent en una compareixença pública i molt gràfic alhora quan ha dit en resposta a una pregunta que ‘el golf que hi ha entre Grècia i els altres s’ha fet molt més gran’. Dombrovskis fins i tot s’ha negat a respondre la pregunta sobre si Grècia forma part de la zona euro o se la pot considerar ja com que n’és fora. El govern alemany molt pessimista també El govern alemany no veu les condicions necessàries per negociar un tercer rescat per a Grècia després del referèndum. El portaveu de l’executiu de Merkel, Steffen Seibert, ha assegurat en una compareixença informativa que ‘no es donen les condicions perquè hi hagi un nou programa d’ajuda’, però que ‘la porta continua oberta’ per dialogar. Seibert ha dit: ‘Grècia és a l’Eurozona i està a les mans del govern grec que això continuï sent així.’ El portaveu de l’executiu alemany ha assenyalat que els líders europeus estaran ‘molt atents’ a les noves propostes que porti el primer ministre grec, Alexis Tsipras, durant la cimera extraordinària convocada demà per analitzar la situació del país hel·lè. En tot cas, el portaveu alemany ha afegit que, a Europa, ‘solidaritat i esforços propis’ no poden ser delimitats. En aquest sentit, el govern alemany remarca que només es pot assistir financerament als països membres que apliquin reformes i ajustos com a contrapartida a les ajudes rebudes. Aquesta tarda està prevista una reunió entre François Hollande i Angela Merkel que pot marcar el discurs negociador que emprendrà l’Eurozona en els pròxims dies.	La primera reacció oficial de la Unió Europea al resultat del referèndum grec ha estat dura. S’esperava una resposta de to suau després de la dimissió de Iannis Varoufakis però no ha estat així. El comissari europeu per a l’euro i el diàleg social, Valdis Dombrovskis, ha estat molt contundent en una compareixença pública i molt … Continue reading La Unió Europea apreta Grècia: ‘la distància entre nosaltres s’ha eixamplat’ →	La Unió Europea apreta Grècia: 'la distància entre nosaltres s'ha eixamplat'	news	
https://www.vilaweb.cat/noticies/raul-romeva-proclamarem-la-independencia-anem-a-totes/	24/06/2021	Junts pel Sí és el nom de la candidatura que aplega CDC, ERC i les entitats sobiranistes per a les eleccions del 27-S. Oriol Junqueras, Artur Mas, Muriel Casals, Carme Forcadell i Raül Romeva l’han presentada aquest vespre en un acte al Museu d’Història de Catalunya. El cap de llista, Raül Romeva, ha explicat quin seria el seu pla després del 27-S fins a la proclamació de la independència, una vegada elaborada la constitució i instituïdes les estructures d’estat. Tot plegat requerirà, ha dit, una feina conjunta al govern i al parlament. I, havent fet tot això, es convocarien eleccions constituents. ‘Anem a totes’, ha dit Romeva. Heus ací el vídeo íntegre de l’acte i les frases principals de les intervencions de tots cinc dirigents: Presentació de ‘Junts pel sí’ (íntegre) per vilawebtv Raül Romeva: ‘És estrany, això, però és que la situació és extraordinària i per això s’han de fer coses estranyes. Però nosaltres volem fer coses normals. Aquesta presència tan diversa representa una opció molt diversa de sensibilitats. Ningú no ha de renunciar ni un gram a la seva identitat. Aquest és el sentit de l’acord: normalitzar la diversitat i posar-la al servei d’un objectiu comú.’ ‘Molts anys hem vist la demanda de la ciutadania de manera multitudinària: allò que ens va portar a votar, desobeir i enfrontar-nos a unes estructures d’un estat que no entenen els conceptes bàsics de democràcia.’ ‘El 27-S és la possibilitat d’exercir el nostre dret de vot, expressar què volem fer, i òbviament, si hi ha majoria, fer-ho. No es tracta només de dir si volem fer-ho, sinó que volem concedir un mandat a qui en té la potestat perquè l’exerceixi. Aquesta és l’essència d’aquest acord. Un acord puntual que té el repte de convertir el 27-S en unes eleccions plebiscitàries.’ ‘Ens trobem amb la necessitat de fer una cosa estranya, excepcionalitat, que és sorprenent en molts àmbits i que desconcerta.’ ‘No és una llista de persones. Més enllà de noms, representa una sensibilitat enormement diversa. Hauríem volgut que s’hi hagués incorporat molta més gent. No passa res. Mantenim la porta oberta perquè quan ho considerin la puguin travessar.’ I Romeva ha explicat el pla cap a la independència de la candidatura Junts pel Sí: ‘Si el dia 27-S la nostra proposta té majoria suficient, volem que el parlament declari solemnement que, en virtut d’aquest mandat, s’iniciï el procés d’independència.’ ‘Començarà la feina de la primera fase, que serà aconseguir el mandat per començar el disseny de les estructures d’estat que necessitem per a fer això que volem fer. Hem dotar-nos d’aquelles eines per poder fer la desconnexió efectiva de l’àmbit jurídic espanyol.’ ‘A partir d’aquí, comença un tercer aspecte fonamental: elaborar la constitució. És fonamental entendre que aquest procés anirà de baix a dalt.’ ‘Posarem en marxa les eines per poder construir aquestes estructures d’estat. Sense oblidar les necessitats socials immediates, diàries, urgents, i que són la raó fonamental per la qual fem i volem fer tot això.’ ‘Quan tinguem tot això fet, proclamarem la independència: voldrà dir començar procés de desconnexió amb l’estat espanyol.’ ‘Hem de ser molt conscients que no ens ho faran gens fàcil. Sapiguem que si en aquest procés l’estat bloca el govern o el Parlament de Catalunya procedirem igualment a la proclamació d’independència i a l’aprovació de la llei de transitorietat jurídica.’ ‘Anem a totes. Cal que tothom entengui que això va de debò.’ ‘La voluntat de la gent que formem part de la candidatura és viure en un país més just, net i solidari.’ ‘Fem un país acollidor socialment avançat, inclusiu per a tothom, sense cap excepció.’ ‘Hi haurà una feina conjunta puntual i concreta en el marc del govern i del parlament. Quan tot això sigui fet, tocarà tornar a convocar eleccions. Aquest cop sí, eleccions constituents.’ Oriol Junqueras: ‘Ens trobem en un moment excepcional per a respondre a les demanes dels nostres ciutadans i fer un nou país millor.’ ‘La independència no tan solament és una qüestió de drets, sinó de necessitats.’ ‘Tenim la voluntat de ser una candidatura que vol construir un país nou.’ Artur Mas: ‘Això que volem fer, ho volem fer bé. Això vol dir que posarem sempre que calgui les urnes perquè decideixi la gent. Ho hem fet així des del primer moment, des del novembre del 2012. I ho vam tornar a fer el 9-N. Això vol dir que la decisió, la pren la gent. Totes les persones que vulguin anar a votar. I les convidem a prendre consciència de la importància d’aquesta votació.’ ‘Fer-ho bé vol dir posar les urnes sempre que calgui. Ho tornarem a fer el 27-S.’ ‘Incorporarem al full de ruta tot allò que forma part de la feina ben feta i que s’ha de produir a partir del 27-S si tenim el suport de les urnes. Vull destacar la feina del Consell Assessor per a la Transició Nacional.’ ‘M’adreço al conjunt de la ciutadania: estem preparats per a fer-ho i per a fer-ho bé.’ Muriel Casals ‘Venim d’un llarg període de resistència: d’associacions de veïns, de sindicats, de professors de català que havien de fer classes en clandestinitat.’ ‘La democràcia ens ha demostrat que hem de canviar la nostra relació amb Espanya. No som millors que ningú, només som diferents.’ ‘Quan diem que volem fer una Catalunya millor diem que volem construir un món millor.’ ‘El 2010 vàrem fer un canvi de xip. Vam passar de ser uns que protesten, a ser uns que proposen.’ Carme Forcadell: ‘La manifestació del 2012 va ser la primera en què vam dir clarament “Catalunya, nou estat d’Europa”. Vam demostrar la nostra voluntat i la força de la gent. A partir d’aquell moment, la societat civil hem estat al capdavant d’aquest procés.’ ‘El 2013 vam fer la cadena humana. El 2014 vam fer la V, i vam tornar a demostrar que estem preparats per aconseguir allò que proposem. Enguany, ho tornarem a demostrar.’ ‘El més important del 2014 va ser la votació del 9-N, en què més de 2.350.000 catalans vam desobeir l’estat espanyol.’ ‘El dia Onze de Setembre omplirem la Meridiana i farem la via cap a la República Catalana. Hi són convocats tots els demòcrates d’aquest país.’ ‘Després, arribarà el 27 de setembre. Per això som aquí, per això ens hem unit, per això anem junts.’	Junts pel Sí és el nom de la candidatura que aplega CDC, ERC i les entitats sobiranistes per a les eleccions del 27-S. Oriol Junqueras, Artur Mas, Muriel Casals, Carme Forcadell i Raül Romeva l’han presentada aquest vespre en un acte al Museu d’Història de Catalunya. El cap de llista, Raül Romeva, ha explicat quin … Continue reading Raül Romeva: ‘Proclamarem la independència. Anem a totes’ →	Raül Romeva: 'Proclamarem la independència. Anem a totes'	news	
https://www.vilaweb.cat/noticies/la-mirada-greu-de-romeva-abans-de-salpar/	24/06/2021	Un altre dia històric. I ja són molts. No sé si no en fem un gra massa, posant l’adjectiu ‘històric’ fins i tot a la sopa. Al cap i a la fi, la història l’escriuran els vencedors, com ha passat sempre. I d’això es tracta. Que aquesta vegada l’equip vencedor sigui el del Guardiola. I pugui escriure la història en majúscules. ‘L’hem de liar parda’, deia ahir un dels col·laboradors més propers del president Mas. No deixa de sobtar veure aquests homes tan ben encorbatats i amb ganes de gresca. Ara ja ens hi hauríem d’haver acostumat. Ja fa temps que es parla de la revolució de les samarretes i les corbates. Però encara sorprèn sentir aquest llenguatge desfermat –i foraster– de part dels moderats. A l’hora de fer-ne una de ben grossa, ahir al vespre a la terrassa del Museu d’Història de Catalunya, s’hi va apuntar el bo i millor dels partits que configuren Junts pel Sí –que és com li han posat a la criatura. En canvi, la representació de patums de la societat civil era més aviat migradeta. N’hi havia. Sí, és clar. Alguns dels que s’ofereixen per a un lloc a la llista. Eduardo Reyes o Santi Vidal, per exemple. Alguns altres de més discrets… Però poca pólvora. Suposo que no volien sortir a les travesses quan encara no han sonat els telèfons. Quants n’hi deu haver que passen hores asseguts a la vora del telèfon llegint els informes del CATN? El trident europeu Una hora abans que l’acte comencés ja hi havia alguns polítics impacients per veure l’escenificació d’allò que tant han desitjat. És el cas de Ramon Tremosa. Exultant. No se n’amaga pas. Molt satisfet per l’acord i la forma que va prenent l’invent. Amb Romeva i Junqueras, Tremosa va formar el trident màgic del sobiranisme a Europa. Els altres dos va plegar veles, però ell continua remant entre suecs, danesos, alemanys, anglesos, francesos i totes les menes europees. ‘Potser hauries d’anar a la llista’, li vaig dir fa uns quants dies. ‘Cadascú ha de fer la seva feina. I jo en tinc molta a Brussel·les. Precisament ara.’ Té raó. Però no em digueu que no seria poètic que es retrobessin tots tres en una mateixa llista per la independència? Converses per a parar l’orella Un cel clement i un aire misericordiós, amb el mar de fons i algun gemec de gavina, van fer curta l’estona d’espera entre converses i observacions. Jordi Sànchez i Rosa Alentorn –primer i segona de l’ANC– feien temps acompanyats de dos col·laboradors seus en una taula de la cafeteria del museu. Sànchez tenia un lloc d’honor al bell mig de la primera fila, flanquejat per Josep Rull i Marta Rovira. A prop de l’escenari on es faria l’acte hi havia un grup de conversa prou interessant. Qui hagués pogut posar-hi un micròfon o parar-hi l’orella sense ser descobert… El cap de premsa del president Mas, Joan Maria Piqué, comentava la jugada amb el cap de premsa de Junqueras, Sergi Sol, i l’home fort d’Esquerra, Lluís Salvadó. Junts pel Sí farà que els adversaris més implacables hagin de cooperar per guanyar plegats. Potser és el poder de la independència. L’objectiu prioritari, la independència, també ajuntava dues Martes: la Rovira i la Vidal. Una socialdemòcrata i una socialcristiana. Queda clar que la independència és un projecte social. Una música ‘chill out’ feia de banda sonora de totes aquestes escenes. Per darrere de les Martes, els guardespatlles del president inspeccionaven tots els punts febles de l’espai que havia d’acollir l’esperat acte. Concentrats i amb un auricular sempre a l’orella, aquests personatges diligents i prou discrets estaven preocupats per una terrassa que quedava darrere l’escenari on parlarien els cinc primers candidats de la llista de Barcelona. Com també haurà de fer la llista, aquests guardespatlles no poden fer desaparèixer determinats riscs; però volen tenir-los controlats i no perdre’ls de vista. Somriures, abraçades i cops de colze Quan mancaven tan sols trenta minuts va semblar que havien obert les comportes de la presa: van començar a brollar polítics i alguns membres destacats de les entitats sobiranistes. Marc Guerrero, Lluís Juncà, Josep Rull, Quim Torra –que diuen que serà el nou president d’Òmnium–, Jordi Turull, Jordi Vilajoana, Irene Rigau, Ferran Mascarell, Santi Vila, Pere Aragonès, Gemma Calvet, Núria de Gispert, Antoni Castellà, Liz Castro, Carles Puigdemont, Joan Rigol, Xavier Trias, Patrícia Gabancho, Jordi Cuixart, Fabián Mohedano –que va arribar ben puntual–, Neus Munté, Oriol Amorós… Una llista inacabable. Ningú no s’ho volia deixar escapar. Molts somriures. Cares de joia. I moltes abraçades que haurien fet sentir David Fernàndez com a casa. Ara ja tot era a punt perquè arribessin les estrelles. Més periodistes que no pas cadires reservades per als encarregats de comunicar. La lluita habitual de fotògrafs i càmeres de televisió. Cops de colze per a tenir el millor angle d’una imatge que valdrà més que mil paraules. Els moviments a la porta per on havien d’entrar Romeva, Forcadell, Casals, Mas i Junqueras es feien més evidents. I una veu femenina n’anunciava l’entrada com en un partit de les estrelles de la NBA. ‘Amb tots vostès, Oriol Junqueras… Artur Mas… Muriel Casals…’, i així fins a Raül Romeva, que es presentava amb la seva elegància habitual de camisa blanca i americana feta a mida. Una escenificació pensant en Romeva Junqueras prenia la paraula sense fer-se esperar. Parlava d’acord excepcional i donava la paraula a Mas. El president parlava de fer les coses ben fetes i donava pas a Muriel Casals, que recordava la llarga resistència i el canvi de xip dels catalans. L’ex-presidenta d’Òmnium convidava ara a parlar a Forcadell, que recordava les grans mobilitzacions que han dibuixat la via catalana cap a la independència. I arribava el torn de l’home del moment. Els quatre antecessors havien parlat amb una brevetat clarament pactada. Tot el protagonisme de la presentació de l’artefacte electoral l’havia de tenir el cap de llista. I Romeva va fer el discurs més llarg i elaborat del vespre. ‘Això és molt estrany. Com la situació que viu el país. És estrany i extraordinari. D’això va la cosa’, deia Romeva en les seves primeres paraules. Un discurs potent i ple de contingut apuntava clarament quina seria la línia discursiva de Junts pel Sí d’ara fins el 27-S. I si algú pensava que es farien equilibris i es dirien les coses amb mitges tintes, devia quedar ben sorprès quan va sentir l’ex-eurodiputat d’ICV. Un pla d’emergència social acompanyarà el desplegament del full de ruta traçat pels informes del CATN i les recomanacions de Carles Viver Pi-Sunyer, el cervell de la desconnexió. Les frases més contundents de Romeva sobre la voluntat d’arribar fins al final van arrencar els aplaudiments dels assistents i els crits d’independència dels ciutadans que van voler participar en la festa des del fons de la terrassa. Romeva va deixar clar que si l’estat espanyol es disposava a intervenir o suspendre l’autogovern de Catalunya, el govern i el parlament proclamarien automàticament la independència. ‘Anem a totes; ja no tenim marge’, sentenciava. Entre més detalls de la intervenció de Romeva, unes paraules en aranès per a recalcar el compromís de Junts pel Sí amb la diversitat del país. ‘Caldrà polir algunes coses’ L’acte havia quedat rodó. Si abans de començar hi havia cares d’alegria, en acabar n’hi havia de felicitat i confiança. Irene Rigau sortia fent confidències a Anna Simó. Els homes i dones d’Esquerra i Convergència es confonien en comunió. ‘Ara caldrà polir algunes coses del lèxic dels candidats’, em deia un dels responsables de la comunicació d’ERC. ‘No hauria de dir que això que fem és estrany perquè ens ho poden girar en contra molt fàcilment. S’entén què ha dit i què volia dir, però qualsevol oportunitat que tinguin de manipular-nos, la faran servir.’ Sí, ara els toca fondre i unificar alguns criteris, però la fortalesa de la unitat és la diversitat. Convergir en lloc de dissoldre’s. Romeva respira fondo i sona una sirena Abans d’encarar les rampes per a baixar els pisos del museu sense haver de fer servir l’ascensor, trobava el gran protagonista tot sol. Acabava d’acomiadar-se d’un foraster interessat en tot aquest sarau. Primer en anglès i després en francès, Romeva li diu que podien parlar quan ho volgués. Ens saludem. ‘Com estàs? Animat, oi?’, li demano. Respira fondo. Sorollosament. Fa un silenci. Em mira. Una mirada greu. Obre una mica més els ulls. ‘Bé’, diu tot dibuixant un somriure. No està cansat. No rebufa pas per això. Però és conscient del desafiament que ha acceptat i de l’enorme responsabilitat que té. Som arran del port. Sona una sirena d’aquests vaixells immensos que hi amarren. Ens convida a emprendre el viatge. Salpem?	Un altre dia històric. I ja són molts. No sé si no en fem un gra massa, posant l’adjectiu ‘històric’ fins i tot a la sopa. Al cap i a la fi, la història l’escriuran els vencedors, com ha passat sempre. I d’això es tracta. Que aquesta vegada l’equip vencedor sigui el del Guardiola. I … Continue reading La mirada greu de Romeva abans de salpar →	La mirada greu de Romeva abans de salpar	news	
https://www.vilaweb.cat/noticies/saprova-la-llei-de-seguretat-que-permetra-a-lestat-espanyol-de-prendre-el-control-dels-mossos-per-a-defensar-espanya/	24/06/2021	La comissió constitucional del congrés espanyol ha aprovat sense que es debati en ple la Llei de Seguretat, una norma que permet a l’estat d’ordenar la mobilització dels mitjans materials i humans de les comunitats autònomes, inclosos els Mossos d’Esquadra i les policies locals, per a ‘garantir la defensa d’Espanya’. La llei s’ha aprovat amb els vots del PP i del grup socialista, que han pactat una trentena d’esmenes al text, com també d’UPyD. El grup de CDC i d’UDC, ERC i el PNB han denunciat el que consideren una invasió competencial. La llei, aprovada amb trenta-set vots en favor i sis en contra, anirà ara al senat. Es presenta com una norma que garanteix a l’estat espanyol els instruments adequats per a afrontar els riscos i les amenaces de manera coordinada, de manera que pugui disposar els mitjans materials i humans de totes les administracions, també les autonòmiques i locals per, segons que consta a l’article 3 de la norma, ‘garantir la defensa d’Espanya i els seus principis i valors constitucionals’. La norma obliga totes les institucions i autoritats de l’estat a ‘assegurar la disponibilitat dels serveis essencials’ per a les finalitats que determinin el govern espanyol i el consell de seguretat nacional, l’òrgan de coordinació entre les administracions que s’ocupa dels casos en què estigui en risc la seguretat. Aquest òrgan podrà dictar les directrius en matèria de coordinació, i dirigir i coordinar les actuacions de gestió de situacions de crisi. Es convocarà els representants de les comunitats autònomes ‘quan la seva contribució es consideri necessària’. ERC, PNB, UDC i CDC hi voten en contra Malgrat que els populars han posat damunt la taula a última hora una quinzena d’esmenes transaccionals per a provar de captar el sí de la resta de formacions, ERC, PNB, UDC i CDC han votat en contra d’un text que consideren que envaeix clarament les competències de les comunitats autònomes. El portaveu d’ERC, Joan Tardà, ha afirmat que la proposta busca d’avortar el procés a Catalunya i el resultat del 27 de setembre que han de donar peu a la creació de la República Catalana. Tardà ha recordat que el PP ja limita els seus missatges sobre Catalunya a ‘l’escenari de les advertències’ i els ‘estats d’alarma, excepció i setge’. ‘Allò de què mai havíem sentit a parlar ja es vehiculen sense cap complex’, ha dit Tardà, que el PP i l’executiu espanyol ja comencen a fer circular la possibilitat de suspendre l’autonomia per ‘crear temor’. Per aquest motiu ERC havia presentat una esmena, rebutjada pel PP, que estableix que en cap cas no es podrà utilitzar la llei com a resposta a les decisions dels parlaments. El portaveu d’UDC, Toni Picó, ha assegurat que la seva formació comparteix que cal abordar la seguretat, però no ‘la lletra’ de la llei, que és ‘una excusa’ per sostreure competències a les comunitats autònomes. Segons Picó, ‘PP i PSOE es posen d’acord a treure competències centralitzant-les en òrgans de l’estat’ amb una norma que implicaria ‘la imposició d’obligacions i el compromís de recursos de les comunitats autònomes’. PP i PSOE pacten una trentena d’esmenes La llei s’ha aprovat amb els vots a favor dels dos grans partits de la cambra. El portaveu del grup socialista a la comissió, José Enrique Serrano Martínez, ha rebatut les crítiques dels partits nacionalistes tot recordant que la política de seguretat és ‘competència de l’estat’ perquè la constitució ‘encomana al govern (espanyol) la defensa de l’estat’. Segons el PSOE, les seves esmenes han corregit ‘excessos’ com el fet que empreses privades participin en la seguretat estatal. La portaveu del PP, Beatriz Rodríguez-Salmones, ha afirmat que ‘les amenaces i riscs del segle XXI’ han fet necessari que tots els estats aprovin estratègies de defensa i seguretat adequades, però aquesta llei no envaeix en cap cas les competències autonòmiques perquè es basa en el ‘pur respecte’ que el PP ha demostrat per les atribucions dels governs autonòmics. De què parla, segons Salmones, és de la ‘col·laboració’ perquè ‘no s’entén la seguretat, sinó per la col·laboració de tots els poders públics en tot el territori espanyol’, malgrat que el control queda en mans de l’estat perquè ‘la seguretat d’una nació no és una competència compartida’.	La comissió constitucional del congrés espanyol ha aprovat sense que es debati en ple la Llei de Seguretat, una norma que permet a l’estat d’ordenar la mobilització dels mitjans materials i humans de les comunitats autònomes, inclosos els Mossos d’Esquadra i les policies locals, per a ‘garantir la defensa d’Espanya’. La llei s’ha aprovat amb … Continue reading S’aprova la Llei de Seguretat que permetrà a l’estat espanyol de prendre el control dels Mossos per a ‘defensar Espanya’ →	S'aprova la Llei de Seguretat que permetrà a l'estat espanyol de prendre el control dels Mossos per a 'defensar Espanya'	news	
https://www.vilaweb.cat/noticies/el-fitxatge-independentista-de-guardiola-a-la-premsa-internacional/	24/06/2021	La notícia que Josep Guardiola tancarà la llista independentista conjunta del 27 de setembre no sols s’ha destacat als mitjans de comunicació del país. La transcendència internacional de l’actual entrenador del Bayern de Munic ha fet saltar la informació, avançada pel diari espanyol El País, a molts mitjans esportius i d’informació general de tot el món. Us n’oferim un recull. · The Guardian: Pep the politician: Guardiola lends name to Catalonian separatist party · BBC News: Pep Guardiola runs on Catalan independence ticket · Le Monde: Pep Guardiola se lance dans la politique, et souhaite l’indépendance de la Catalogne · France 24: Guardiola to stand for Catalan independence in vote – report · Le Parisien: Guardiola sur une liste indépendantiste aux élections régionales · BFMTV: Guardiola entre en politique! · So Foot: Guardiola inscrit sur une liste politique · So Foot: Pep the politician: Guardiola lends name to Catalonian separatist party · Daily Mail: Icon Guardiola signs up for Catalan independence campaign · DW: Reports: Bayern Munich boss Guardiola to back Catalan independence in elections · Clarin: Guardiola, candidato independentista · Russia Today: Pep Guardiola se une a la lista independentista de Cataluña · Der Taggespiegel: Pep Guardiola tritt bei Regionalwahl in Katalonien an · Die Welt: Guardiola kandidiert im September für die Separatisten · Stern: Pep Guardiola geht unter die Politiker · News.ch: Guardiola kandidiert für Separatisten in Katalonien · Wiener Zeitung: Guardiola kandidiert bei katalanischen Wahlen · Sport e Vai: Guardiola entra in politica a favore di indipendentisti catalani · N-TV: Guardiola kandidiert für Separatisten · Correio da Manhà: Pep Guardiola a favor da independência da Catalunha · Transfery.info: Guardiola na liście wyborczej katalońskiej partii · GSP.ro: Guardiola intră în politică! Decizia care-i va inflama pe spanioli · Calcio e Finanza: Espanha, Guardiola candidato con indipendentisti catalani · R7: Guardiola integrará frente independista nas eleições autônomas da Catalunha · TSF: Guardiola lança-se na política para apoiar independência da Catalunha	La notícia que Josep Guardiola tancarà la llista independentista conjunta del 27 de setembre no sols s’ha destacat als mitjans de comunicació del país. La transcendència internacional de l’actual entrenador del Bayern de Munic ha fet saltar la informació, avançada pel diari espanyol El País, a molts mitjans esportius i d’informació general de tot el … Continue reading El fitxatge independentista de Guardiola, a la premsa internacional →	El fitxatge independentista de Guardiola, a la premsa internacional	news	
https://www.vilaweb.cat/noticies/video-l-apoyare-de-pablo-iglesias/	24/06/2021	Pablo Iglesias ha anat avui a Barcelona per a presentar la coalició entre Podem, ICV i EUiA a les eleccions espanyoles vinents. Durant la conferència de premsa els periodistes han preguntat al líder de Podem si respectaria un procés constituent que surti del parlament català. I Pablo Iglesias ha dit: ‘Ens comprometem a respectar la voluntat democràtica expressada democràticament pels catalans i les catalanes. Sense cap dubte. La manera com es pugui concretar jurídicament, segurament, com sap tot el món, presentarà dificultats. Nosaltres ens comprometem a aplicar les vies més operatives, més efectives perquè puguem eliminar totes aquestes dificultats. us oferim la seva resposta transcrita: —Us comprometeu a respectar el procés constituent que surti del parlament català? —Hi insisteixo perquè no hi hagi dubtes. Ens comprometem a respectar la voluntat democràtica expressada democràticament pels catalans i les catalanes. Sense cap dubte. La manera com es pugui concretar jurídicament, segurament, com sap tot el món, presentarà dificultats. Nosaltres ens comprometem a aplicar les vies més operatives, més efectives perquè puguem eliminar totes aquestes dificultats. Quan parlem de la necessitat d’un procés constituent no estem posant una excusa, no estem dient que l’espai de decisió és un altre. Estem intentant d’imaginar com es pot articular jurídicament una cosa que fa quaranta anys les elits catalanes, juntament amb les elits espanyoles, van decidir tancar a pany i forrellat. Nosaltres diem: el cadenat que va posar el senyor Pujol nosaltres el volem obrir per tal que totes les opcions siguin possibles. I ho dic jo, que no vull que Catalunya se’n vagi d’Espanya, però que entén que el futur dels catalans i les catalanes és a ells que els correspon decidir per quins camins transita. I les propostes que fem van en la direcció no d’enfrontament, ni de guanyar unes eleccions, ni d’acumular poder institucionals per a negociar competències, sinó amb la voluntat sincera que la voluntat dels catalans i les catalanes tingui una expressió jurídica viable.	Pablo Iglesias ha anat avui a Barcelona per a presentar la coalició entre Podem, ICV i EUiA a les eleccions espanyoles vinents. Durant la conferència de premsa els periodistes han preguntat al líder de Podem si respectaria un procés constituent que surti del parlament català. I Pablo Iglesias ha dit: ‘Ens comprometem a respectar la voluntat democràtica expressada democràticament pels … Continue reading Vídeo: L'”apoyaré” de Pablo Iglesias →	Vídeo: L'"apoyaré" de Pablo Iglesias	news	
https://www.vilaweb.cat/noticies/la-reforma-horaria-pot-ser-una-realitat-el-2016-diu-artur-mas/	24/06/2021	El govern català ha volgut mostrar el seu compromís i suport a la implementació de la reforma horària amb el Consell Assessor per a la Reforma Horària. L’organisme és encapçalat per Fabian Mohedano, que ja presidia el col·lectiu de la societat civil Iniciativa per a la Reforma Horària, promotora de la racionalització dels horaris a Catalunya aquests últims anys. El president de la Generalitat, Artur Mas, s’ha mostrat confiat que la reforma horària serà una realitat el 2016 si s’explica adequadament a la ciutadania i s’acompanya de reformes legals i la unitat de la societat civil. Durant l’acte de presentació del consell, Mas ha destacat que Catalunya podria ser ‘exemple’ a l’estat espanyol en aquesta racionalització d’horaris. El nou consell compta amb quinze membres experts en diversos àmbits: el metge de la Clínica del Son Estivill Javier Albares; la mestra Assumpta Baig; la psicòloga especialitzada en polítiques de gènere Sara Berbel; els professors universitaris Salvador Cardús, Trinitat Cambras, Núria Chinchilla, Anna Ginés, Jordi Ojeda, Cristina Sánchez-Miret, Esther Sánchez i Mercè Otero; la sociòloga Elena Sintes; el treballòleg Josep Ginesta; el consultor Lluís Casado; i la directora de l’Associació Salut i Família, Elvira Méndez. Durant l’acte de presentació del Consell Assessor per a la Reforma Horària aquest dilluns al Palau de la Generalitat, Artur Mas ha destacat que aquest era un consell que naixia de la societat civil i transversal, atès que culmina la feina feta per diverses entitats en favor de la racionalització dels horaris. ‘És una prova més que cal treballar junts sempre que es pugui, i ara en tenim un exemple per un objectiu important a nivell de país’, ha afegit, en referència a la llista unitària per al 27-S entre CDC, ERC i les entitats sobiranistes. El president avisa que perquè la racionalització dels horaris sigui una realitat caldrà unitat, però també pedagogia per tal que la ciutadania ‘entengui’ la reforma i hi hagi ‘més acceleradors que no pas renúncies’. A més, assenyala la necessitat d’impulsar certes reformes legals a fi d’incentivar una sèrie de canvis que no sorgeixen de manera ‘espontània’. Per la seva banda, Salvador Cardús diu que ‘si hi ha una estructura prèvia a les altres, aquesta és la de la reforma dels horaris’ i que els catalans estan ‘a punt’ per tirar-la endavant. S’ha expressat en termes similars Fabian Mohedano, que ha suggerit que la racionalització dels horaris pot contribuir a ‘fer pujar al cim’ d’un nou país tots els ciutadans. També s’ha adreçat al president Mas per recordar-li que, malgrat que aquesta reforma no implica ‘massa costos’, sí que requerirà d’una partida pressupostària específica. L’acte d’inauguració del Consell Assessor, al qual també ha assistit el conseller de la Presidència, Francesc Homs, ha coincidit amb la presentació de l’informe sobre la matèria elaborat pel Consell de Treball Econòmic i Social de Catalunya (CTESC) per encàrrec del Parlament. Durant el ple d’aquesta setmana, la comissió d’estudi parlamentària sobre la reforma dels horaris farà públiques les seves conclusions i recomanacions.	El govern català ha volgut mostrar el seu compromís i suport a la implementació de la reforma horària amb el Consell Assessor per a la Reforma Horària. L’organisme és encapçalat per Fabian Mohedano, que ja presidia el col·lectiu de la societat civil Iniciativa per a la Reforma Horària, promotora de la racionalització dels horaris a … Continue reading La reforma horària pot ser una realitat el 2016, diu Artur Mas →	La reforma horària pot ser una realitat el 2016, diu Artur Mas	news	
https://www.vilaweb.cat/noticies/el-cas-den-marcel-nos-no-hauria-de-passar-en-un-pais-com-el-nostre/	24/06/2021	Quan l’advocada Sílvia Giménez-Salinas, una de les especialistes més reconegudes al nostre país en dret de famílies i protecció del menor, va veure aquest vídeo en què en Marcel Nos demanava ajuda, es va quedar de pedra. En Marcel, de quasi tretze anys, hi deia que se sentia retingut a casa de la seva mare, que volia viure amb el seu pare, i que si us plau féssim arribar aquest ‘help’ al fiscal de menors. Just després de veure el vídeo, Giménez-Salinas es va oferir a ser l’advocada d’en Marcel. Però això encara no ha estat possible: ningú no sap on és, en Marcel. El vídeo, mentrestant, ja té més tretze mil visualitzacions a YouTube. ‘Això que li passa a en Marcel no té nom i no hauria de passar a un país com el nostre’, explica Giménez-Salinas, que ha estat degana del Col·legi d’Advocats de Barcelona i és presidenta de la comissió de mediació de la Fédération Des Barreaux Européens (FBE). És molt crítica amb el sistema d’atenció als menors: ‘El mateix sistema de protecció dels drets del menor pot acabar vulnerant els drets del mateix menor, con en el cas d’en Marcel, que no és pas cap cas aïllat.’ I aporta una dada: a Catalunya hi ha set mil nens tutelats per la DGAIA, ‘una xifra desorbitada, una bestiesa que hauria de fer pensar a més d’un, perquè és evident que alguna cosa falla’. Hem volgut parlar amb ella perquè, com explica, es tracta d’un problema estructural greu, tant de caire administratiu com judicial, que tard o d’hora hem d’encarar socialment. ‘La justícia espanyola té un problema de fons perquè funciona igual que fa dos-cents anys i cal reformar-la de dalt a baix.’ N’és una prova que en uns altres països la protecció dels menors funcioni diferent i millor. I matisa: ‘La normativa actual és correcta, i els drets del menor són escrits sobre paper, el problema és que l’estat espanyol no fa res perquè aquests drets es puguin exercir.’ —Què en sabem, d’en Marcel? —Jo no en tinc cap notícia. Només sabem que és amb la mare, que és qui en té la custòdia legal, però no sabem ni on és ni com es troba ni què fa. Sabem que no va a l’escola on anava, que no ha tornat als entrenaments d’hoquei i que no veu els seus amics. —Dit així sembla que estigui segrestat…. —Jo més aviat diria que l’actuació de la mare atempta contra el sentit comú. Que agafi el nen, a l’edat que té, quasi tretze anys, i s’instal·li en un lloc secret per aïllar-lo del món i fer-li una rentada de cervell, no és gens raonable. Legalment, la mare, que en té la custòdia, potser no ha fet res estrictament dolent, però almenys n’hauria d’haver informat al jutjat, i no ho ha fet. —Aleshores, el jutge no pot demanar de cercar-lo? —Cap jutge no pot intervenir per si sol, algú li ho ha de demanar. El fiscal de menors ho hauria pogut fer, actuant d’ofici veient el vídeo, però no ho ha fet. Una altra opció és que ho demani el pare, però aleshores cal que el jutge li faci cas. I una tercera opció és que ho demani el nen, a través d’un advocat, però en Marcel no ha designat en aquests moments cap representant legal, perquè senzillament no ha tingut l’oportunitat de fer-ho. —És per això que us heu ofert a ser la seva advocada… —Sí, el Marcel té dret a un defensor legal, tal com marca la llei, perquè la seva opinió, tenint en compte l’edat, compta i molt. Però tot plegat ha sortit malament i ara l’opinió d’en Marcel, legalment, no compta. Si sabéssim on és i hi poguéssim parlar, podria triar un advocat i aleshores interpel·lar el jutge. Cal tenir en compte una cosa: això que fa la mare és una bestiesa, però, atenció, algú li ho ha aconsellat. Algun psicòleg, algun pedagog, algun metge… Algú li ha aconsellat d’aïllar el nen de tot el seu entorn. Si mires el vídeo que va publicar en Marcel, et cauen les llàgrimes. I penses: per què els adults no el deixen en pau? Que el deixin viure! Per això em vaig oferir a representar-lo, perquè aquest nen té tot el dret de decidir que algú sense connotacions paternes, maternes ni de res, pugui interpretar què vol, els seus desigs i interessos. Prou de decidir per ell. 'S'han vulnerat els drets d'en Marcel' —Arribats a aquest punt, què s’hi pot fer ara? —Els passos a seguir són: trobar-lo, oferir-li l’opció de tenir un advocat i que aquest advocat, que puc ser jo mateixa si ell ho decideix, interpel·li el jutge perquè pugui ser escoltat. Perquè en Marcel té el dret legal de ser escoltat i no se li ha garantit aquest dret en absolut. És a dir, s’han vulnerat els seus drets. —Qui n’és responsable, d’aquesta vulneració? —L’estat és qui li hauria d’haver ofert un defensor legal, un advocat, que tingués la potestat de parlar per ell davant del jutge. I això no s’ha fet. Ell diu que vol viure amb el pare, però no ho ha pogut dir a través d’un advocat. Dit això, a orelles d’un jutge, és evident que el rebuig matern no és natural, que alguna cosa passa. Aleshores cal una intervenció acurada, i no salvatge com ha estat; esbrinar què passa i escoltar de veritat en Marcel i les seves motivacions. Això no s’ha fet, el sistema ha fallat, i qui ho ha sofert, molt, és en Marcel. —Tot això ho hauria de determinar la llei? —Mireu, la normativa actual és bona, els drets dels menors són molt clars i acceptats. Però a l’estat espanyol no hi ha mecanismes per a garantir que aquests drets es puguin exercir. Diria que no hi ha ni capacitat, ni tradició ni voluntat de garantir aquests drets. Aquí tothom s’omple la boca enorgullint-se de la protecció del menor però ningú no fa res perquè s’exerceixin els drets establerts a la llei. A banda la normativa catalana i espanyola, hi ha una directiva europea recent que ho diu molt clar: tots els nens tenen el dret de tenir representant legal, diferent dels titulars de la potestat, és a dir, diferent dels advocats o representants dels pares. Per tant, l’estat té l’obligació d’organitzar adequadament l’accés dels nens a un representant legal. El problema és evident: un nen de dotze anys té dret a un advocat, sí, d’acord, però on va? Què fa? Truca al Col·legi? No té eines per a moure’s. Per tant, cal facilitar-li aquest dret. I això l’estat espanyol no ho fa. Ningú no pot anar al jutjat sense un advocat, ni tu, ni jo ni un nen. Si el nen no té accés a un advocat, li vulneren els drets, perquè les úniques veus representades són la de la mare i la del pare. La del nen, per molt que parli, si no ho fa a través d’un advocat, no compta. I la llei diu que la veu del nen també compta. És un contrasentit. —Hi ha països on funciona diferent? —Sí, i funciona millor. Penseu que aquí no comencem a parlar de drets del menor fins als anys vuitanta i, com dèiem, no hi ha mecanismes per a l’exercici. Per una altra banda, l’estat espanyol té un problema molt greu a la justícia que ha fet que s’atorguessin poders a l’administració, sense garanties jurídiques, en termes de protecció de menors. A França, per exemple, a més d’assegurar un advocat per al nen, en casos de protecció de menors hi ha garanties jurídiques per a assegurar que l’administració no faci i desfaci sense proves. És a dir, l’administració té poder però ha de passar per un jutjat. La justícia té més pes. I, a més, els menors disposen i tenen accés a representants legals. A banda, els processos al nostre país són tan lents que quan es resolen sovint el menor ja ha crescut tant que ja té altres problemes i el patiment que ha passat ja no l’hi pot arreglar ningú. —Què significa exactament que l’administració pot actuar sense garanties jurídiques? —En l’àmbit de la protecció, pel que fa als nens desemparats o abandonats, no hi ha cap sistema de garanties jurídiques. Es dóna la capacitat de decidir i d’assumir la tutela dels menors de manera immediata sense procediment judicial a l’administració. Hi ha països on hi ha un jutge de menors encarregat d’atendre la situació d’aquests menors. Se suposa que és per a protegir-los dels titulars de la tutela o dels guardadors. A l’estat espanyol, com que el menor s’ha de protegir, se suposa que tota la intervenció és positiva. Per exemple, davant un nen que pot ser objecte de maltractament, tothom es posa les mans al cap i per tant val més apartar-lo i després ja analitzarem el cas i mirarem què ha passat i què és el millor per a ell. L’administració actua com si fos la justícia. La justícia, en canvi, només actua amb fets provats, no pot actuar per prevenció. L’administració sí. Però, és clar, el límit de la prevenció és molt difús, puja i baixa i cada cas és un món. Com més prevenció, més intervenció. I si resulta que l’administració s’equivoca per excés, sobre el paper no passa res, només perjudica el menor. Si s’equivoca per manca d’intervenció i resulta que hi ha un maltractament, després resulta que tota la societat se sent afectada pel cas. El sistema de protecció dels drets del menor pot acabar vulnerant aquests mateixos drets. Els límits en les intervencions per a la protecció de menors no són escrits enlloc. L’únic que es diu és que es pot fer una intervenció en una situació de risc i després hi ha sis mesos per a avaluar la situació. No hi ha intervenció de cap advocat, de cap estament de la justícia, etc… 'No és gens raonable l'actuació salvatge de l'administració en el cas d'en Marcel' —Això és el que li va passar, a en Marcel, quan va estar internat en un centre de menors, un CRAE, durant mesos? —En el cas d’en Marcel, la mare va aconseguir que el tanquessin en un CRAE per separar-lo del pare, amb qui vivia. M’imagino que allò que va intentar la mare llavors amb el CRAE ara ho intenta desapareixent del mapa amb el nen. No és gens raonable. Però tampoc no és gens raonable l’actuació salvatge de l’administració en aquest cas, enduent-se el nen de la manera que ho va fer. No m’ho explico. I no m’ho explico si justament es tracta de protegir el nen. No té cap sentit i sí, efectivament, l’administració, en aquest cas la DGAIA, pot fer això sense que hi intervingui en cap moment la justícia, sense garanties jurídiques. Aquest és el sistema que tenim. Aquesta és la segona gran fallada del sistema: primer, a un nen en la situació d’en Marcel l’estat li ha de proporcionar un advocat; i, segon, no pot ser que l’administració pugui actuar lliurement sense control de la justícia i sense sentit comú. Com deia, a molts països europeus, com França, la normativa és molt semblant, però hi ha un sistema plenament garantista. La justícia ho pot controlar. Però, com deia, la justícia espanyola té un problema de fons molt greu. —Problema de fons? A què us referiu? —La justícia espanyola funciona igual que fa dos-cents anys. No ha canviat gens. És a dir, funciona amb un sistema de repartiment, de substitució i de promoció de jutges que només té en compte l’antiguitat i no la competència. La justícia s’ha de reformar de dalt baix. Cal revolucionar-la i adequar-la a la societat que tenim, perquè és evident que no és la mateixa societat que teníem dos-cents anys enrere. Els problemes socials de llavors no són els mateixos. Per exemple, s’han creat els jutjats mercantils, especialitzats, amb jutges amb formació específica, etc. Però els jutges de família, que són els que determinen la convivència ordinària de la gent d’un país, no tenen cap especialitat. I fora de les capitals són jutjats de primera instància. Els jutges de família han de tractar de qüestions psicològiques, psiquiàtriques, d’exploració de menors, i moltes coses més per les quals no han rebut formació. Al final la societat que formem és la que es baralla amb els jutjats de família. Jo no puc entendre com és que reformar això no sigui una prioritat dels governants. I els menors, que malauradament han de tractar amb jutjats de família en casos de desprotecció, són també el nostre futur com a país. La burocràcia i aquest sistema tan antic fan que el cas d’en Marcel, per exemple, quedi com un cas més al jutjat, sota una muntanya de papers. En part, com que no hi ha jutjats especialitzats, és per això que s’atorga a l’administració el poder d’actuar amb prevenció i des de l’àmbit sòcio-educatiu per a la protecció dels menors. Això pot ser una bona opció, però cal que la justícia ho controli, que no se’n renti les mans perquè si no passen casos com els d’en Marcel, en què hi ha una clara sobreprotecció del menor que només el perjudica. Una dada: a Catalunya hi ha set mil nens tutelats. És una bestiesa, una xifra absolutament desproporcionada pel nombre d’habitants que som. Alguna cosa falla. 'Hi ha set mil nens tutelats per la DGAIA a Catalunya, és una xifra desorbitada que hauria de fer pensar a més d'un' —Això ho acaba decidint la Generalitat, la DGAIA, un ens que gairebé sempre és envoltat d’una polèmica o una altra… —Cal dir que és un assumpte molt complicat, que és la protecció de la infància. Però és cert que la DGAIA no ha fet els canvis necessaris per a entendre que no som als anys vuitanta sinó que som en un estat de dret en qual hi ha d’haver garanties i a cadascú cal donar-li la responsabilitat que té. Set mil nens tutelats per la DGAIA a Catalunya! Repeteixo que és una xifra desorbitada que hauria de fer pensar a més d’un. Què fem? El que ha de fer l’administració és dotar d’eines els pares amb problemes. Però controlats, no deixats de la mà de Déu. Entre això i tancar un nen en un CRAE hi ha un abisme. La DGAIA té la capacitat d’apartar el menor de la seva família per un temps que va de dues hores a dos anys. S’ha perdut el sentit comú. —Hi ha associacions que denuncien precisament que tants nens tutelats als CRAE podrien ser un negoci… —Tot això no ho conec prou, però és cert que els centres són subvencionats i que l’associació APRODEME precisament treballa i insisteix sobre això. Tinc entès que tutelar un nen costa a l’administració entre tres mil i quatre mil euros cada mes. Són molts diners. Tu imagina’t si només donessis una tercera part d’aquests diners a la família i poguessis controlar des de fora l’evolució del menor. No us podeu imaginar la quantitat de drames que com a societat ens estalviaríem i la quantitat de diner públic que ens estalviaríem. Podries educar aquests nens en el seu entorn, en el seu nucli, sense apartar-los. Això sí, donar diners sense control, no. Però per a això cal un suport polític molt important. A tot Espanya passa igual. Es va dotar l’administració de la capacitat de decidir què és el més convenient per al menor. —El cas del Marcel és un cas aïllat? —Hi ha casos semblants, sí, força casos, però que potser no es coneixen tant perquè com a societat encara ens costa de parlar-ne. Però certament un cas com el del Marcel, amb tant patiment, entrant i sortint de centres de menors, etc., no n’he conegut cap. De casos de discussions complicades de custòdia n’hi ha molts. Recordo un cas semblant al d’en Marcel en què la mare al final va deixar-ho estar i va dir ‘escolta, doncs si realment és això el que vol ella, que vagi a viure amb el seu pare’. I des de llavors la mare no ha tornat a veure la seva filla, i d’això ja fa quatre anys. —Esperem que el trobin aviat. —Sí, esperem-ho. I que finalment deixi de patir i pugui exercir els seus drets.	Quan l’advocada Sílvia Giménez-Salinas, una de les especialistes més reconegudes al nostre país en dret de famílies i protecció del menor, va veure aquest vídeo en què en Marcel Nos demanava ajuda, es va quedar de pedra. En Marcel, de quasi tretze anys, hi deia que se sentia retingut a casa de la seva mare, … Continue reading ‘El cas d’en Marcel Nos no hauria de passar en un país com el nostre’ →	'El cas d'en Marcel Nos no hauria de passar en un país com el nostre'	news	
https://www.vilaweb.cat/noticies/qui-pilotara-la-immersio-linguistica-al-pais-valencia/	24/06/2021	L’arribada del govern d’esquerres a la Generalitat Valenciana dibuixa una nova situació per al català, arraconat i menyspreat durant el govern del PP. El desembarcament de la gent d’Escola Valenciana al consell és evident, amb Vicent Marzà al capdavant d’una conselleria que aplega Educació i Cultura. La figura de Jaume Fullana, un històric d’Escola Valenciana, a la Direcció General de Política Educativa obre l’esperança dels qui reclamen més immersió en català a les aules. ‘És el pare de molts dels projectes que hem impulsat’, diu Vicent Moreno, president d’Escola Valenciana, que recorda que Fullana encara és membre de la junta directiva de l’entitat. Tindrà a les mans la possibilitat de fer fer un tomb a la política educativa del País Valencià, castigada aquests darrers anys per la implantació del decret de plurilingüisme i la marginació del català a les aules. Fullana coneix aquest terreny de primera mà. Ha estat mestre i director del col·legi públic Gabriel Miró de Calp i és un ferm defensor de l’escola pública. És per això que intentarà de derogar el decret, tal com ja han promès PSPV i Compromís. ‘No claudicarà en res, n’estem segurs, però tindrà l’entrebanc legislatiu que ha anat confeccionant el PP. En pocs mesos no es pot capgirar la direcció de vint anys’, diu Moreno. Un altre dels focus d’atenció serà la llei educativa espanyola, la LOMCE. Com que la implantació depèn únicament i exclusivament de Madrid, Fullana es coordinarà amb la comunitat educativa per amortir-ne l’impacte abans del curs vinent. La Conselleria d’Educació i Cultura ha quedat en mans de Compromís, que en el programa electoral es comprometia a ‘garantir l’ensenyament en valencià en tots els centres educatius tant públics com concertats’ i a ‘garantir la continuïtat de l’ensenyament en valencià en tots els nivells educatius, des de l’educació infantil fins a la universitària, i en totes les modalitats d’ensenyament que imparteixen’. Moreno diu que Fullana és una persona molt pedagògica: ‘Argumentarà des del principi el que diuen les universitats: que els programes òptims són l’ensenyament en valencià i la immersió lingüística. Això s’ha demostrat i ell treballarà per aconseguir-ho, no en tenim cap dubte.’ Trenzano, responsable de la política lingüística Per una altra banda, Rubén Trenzano serà l’encarregat de dirigir l’àrea de Política Lingüística i Gestió del Multilingüisme, que ha passat de ser una subdirecció a convertir-se en direcció general, amb què es demostra la importància que el nou govern vol donar al català. Trenzano, llicenciat en filologia catalana i procedent del món universitari, ha actuat fins ara com a responsable de la sectorial de Política Lingüística a Compromís. La seva feina serà important per a donar suport a la immersió lingüística que emprengui Fullana, per bé que principalment s’haurà d’ocupar de proposar iniciatives de foment de l’ús del català en l’ensenyament i en l’administració de justícia i a fer campanyes per a fomentar-ne l’ús social. Així mateix, tal com ja ha dit Compromís, impulsarà una llei de política lingüística, integrarà la Generalitat a l’Institut Ramon Llull, homologarà els títols i certificats acadèmics amb tot l’àmbit lingüístic i impulsarà la retolació pública en català.	L’arribada del govern d’esquerres a la Generalitat Valenciana dibuixa una nova situació per al català, arraconat i menyspreat durant el govern del PP. El desembarcament de la gent d’Escola Valenciana al consell és evident, amb Vicent Marzà al capdavant d’una conselleria que aplega Educació i Cultura. La figura de Jaume Fullana, un històric d’Escola Valenciana, … Continue reading Qui pilotarà la immersió lingüística al País Valencià? →	Qui pilotarà la immersió lingüística al País Valencià?	news	
https://www.vilaweb.cat/noticies/localitzen-set-esquelets-al-pla-dels-albats-que-permetran-coneixer-com-eren-els-habitants-de-fora-la-muralla-dolerdola-2/	24/06/2021	Les primeres excavacions arqueològiques fetes al Pla dels Albats del Conjunt Monumental d’Olèrdola (Alt Penedès) han permès localitzar set esquelets amb què es podran conèixer les característiques dels habitants que vivien fora la muralla de la ciutat medieval. La campanya, feta durant aquest mes de juliol, també ha analitzat les restes de l’edifici proper a l’església de Santa Maria. Tot i que inicialment s’intuïa que era un temple pre romànic, els investigadors no n’han localitzat l’absis i, en canvi, han trobat una tomba en el seu interior. Això els ha fet plantejar l’existència d’un petit mausoleu. La campanya acabarà a finals de mes i està prevista una nova excavació l’estiu de 2016. La intervenció al Pla dels Albats està liderada per la Universitat de Barcelona i el Museu d’Arqueologia de Catalunya dins el projecte ECLOC (Església, cementiri i hàbitats dels segles VIII al XI), amb la intenció d’estudiar a través de tres campanyes, fins l’any 2017, quines dinàmiques es produïen entorn els temples i els punts d’enterrament a l’edat mitjana. En aquest cas, la coordinadora de l’excavació, Núria Molist, ha explicat a l’ACN que volen constatar si l’església de Santa Maria va actuar com a punt ‘aglutinador de la nova població que va ocupar els territoris que es van conquerint a partir de començaments del segle X’. Molist recorda que Olèrdola va ser la segona ciutat medieval citada dins el Comptat de Barcelona, en una època en què les ciutats existents són, entre altres, la Seu d’Urgell, Girona i Manresa, les quals sempre s’han mantingut ocupades i han evolucionat. La ‘singularitat’ d’Olèrdola, explica, és que s’han mantingut les restes sense ser destruïdes més enllà del pas del temps i l’erosió de la natura. Tot i que fa 200 anys que es té constància del jaciment, fins ara no s’hi havia actuat perquè els estudis s’havien centrat en la població de dins la muralla de la ciutat. Al llarg d’aquests dos segles, moltes de les tombes han estat obertes sense rigor científic, sobretot durant els recents anys 30 i 50, assegura Núria Molist. Ara, des de l’inici de les excavacions, l’equip d’arqueòlegs ha localitzat una vintena de tombes que estaven enterrades, però només hi havia esquelets en set d’elles. En total, però, calculen que a la zona hi pot haver fins a 200 fosses, de mides diferents -moltes de nadons-. Molist confia que les restes òssies permetran fixar els trets diferencials de la població i ‘comparar amb habitants de dins de la ciutat emmurallada’ que vivien entorn l’església parroquial. A l’espera de conèixer els detalls de com eren els habitants d’aquesta zona, amb les investigacions anteriors fetes a la part interior de les muralles de l’actual Conjunt Monumental els investigadors han pogut determinar que la població que vivia a l’extramur era formada per ‘pagesos, pastors i artesans’, explica la coordinadora de l’excavació. ‘El fet que dins el recinte hi hem trobat restes d’activitats productives, ens dóna una categoria social i laboral que indica que es tractava d’un lloc important’, apunta. Descoberta d’una tomba insòlita Una altra de les descobertes principals sobre el terreny ha estat la troballa d’una tomba dins les restes d’un edifici molt proper a l’església de Santa Maria, també enderrocada. Després de descartar que es tractés d’un temple pre romànic, els investigadors van estudiar la possibilitat que fos un celler o un punt d’emmagatzematge d’aliments. Així i tot, la descoberta de la tomba en el seu interior ha fet reconduir novament les hipòtesis. Núria Molist planteja la possibilitat que es tracti d’un ‘mausoleu’, que hauria actuat com a ‘la gènesi i el nucli de la població d’aquest entorn’. A l’hora de verificar aquesta hipòtesi, serà determinant l’anàlisi científic de l’esquelet. ‘Està clar que si es fa un edifici amb un enterrament únic a dins, ha de ser algú important’, apunta la coordinadora, que afegeix que en aquella època tots els enterraments eren iguals ‘sense distinció entre rics i pobres’. En aquest sentit, explica que tots els morts s’enterraven nus, embolicats amb un llençol, i sense cap tipus de roba que posteriorment pugui oferir cap detall sobre la persona. ‘No hi ha res que ens pugui donar pistes sobre qui podria ser-hi enterrat’, lamenta Núria Molist.	Les primeres excavacions arqueològiques fetes al Pla dels Albats del Conjunt Monumental d’Olèrdola (Alt Penedès) han permès localitzar set esquelets amb què es podran conèixer les característiques dels habitants que vivien fora la muralla de la ciutat medieval. La campanya, feta durant aquest mes de juliol, també ha analitzat les restes de l’edifici proper a … Continue reading Localitzen set esquelets al Pla dels Albats que permetran conèixer com eren els habitants de fora la muralla d’Olèrdola →	Localitzen set esquelets al Pla dels Albats que permetran conèixer com eren els habitants de fora la muralla d'Olèrdola	news	
https://www.vilaweb.cat/noticies/jordi-jane-diu-que-no-amagara-el-cap-sota-lala-si-es-demostra-lautoria-del-cas-ester-quintana/	24/06/2021	‘Si sorgeixen noves proves que l’autoria dels fets en el cas d’Ester Quintana ha canviat, no amagarem el cap sota l’ala’, ha dit el nou conseller d’Interior Jordi Jané. Ho ha fet en una entrevista a TV3 pocs dies després que l’advocada d’un dels mossos d’esquadra encausats admetés que Quintana va rebre l’impacte d’un projectil disparat per una arma policíaca el 14 de novembre de 2012. Confia en reunir la Junta de Seguretat de Catalunya abans de 27-S El conseller confia que serà possible celebrar una Junta de Seguretat de Catalunya abans de les eleccions del 27 de setembre. Ja ha pogut parlar tant amb el ministre d’Interior espanyol, Jorge Fernández Díaz, com amb el secretari d’estat de seguretat, Francisco Martínez. D’aquestes reunions n’ha de sortir una ‘agenda’ clara de l’ordre del dia que se seguirà durant la trobada i dels acords que se signaran al final de la mateixa. Sense aquest treball previ, la celebració de la Junta podria acabar-se sense acords i projectar la imatge que Generalitat i govern espanyol ‘es llancen els plats pel cap’. Enllestir aquesta feina abans del 27-S ‘hauria de ser possible’ per impedir que ‘s’esgoti una nova legislatura’ sense haver celebrat la Junta. Jané ha promès ‘mà estesa’ amb el ministeri d’Interior i amb totes les forces de seguretat per treballar plegats. En sentit contrari, ha avisat que ‘serà exigent’ per rebre la mateixa lleialtat des de l’altra part. ‘Compartir dades’ per fer front a l’amenaça jihadista, un fenomen ‘que no coneix fronteres’ i que afecta ‘tots els països del nostre entorn’, és essencial. La Junta de Seguretat, un organisme que no es convoca des de 2009 i que segons l’estatut és l’aparell indicat per ‘coordinar l’actuació de la Policia de la Generalitat i de les Forces i Cossos de Seguretat de l’Estat’, ha de permetre assolir acords almenys en matèria antiterrorista. 27-S, eleccions plebiscitàries El conseller no té cap dubte que les properes eleccions serviran, gràcies a la llista unitària, per ‘comptar oficialment els catalans’ que aposten per la independència. Per això defensa el seu caràcter plebiscitari i avisa que aquells que ara ho qüestionen seran els primers en remarcar-lo si guanyés el ‘no’. Jané, que ha defensat la implicació i la tasca d’Artur Mas els darrers anys, ha avançat que seguirà al capdavant de la conselleria d’Interior si el president resultés altre cop elegit i li demanés que renovés el mandat.	‘Si sorgeixen noves proves que l’autoria dels fets en el cas d’Ester Quintana ha canviat, no amagarem el cap sota l’ala’, ha dit el nou conseller d’Interior Jordi Jané. Ho ha fet en una entrevista a TV3 pocs dies després que l’advocada d’un dels mossos d’esquadra encausats admetés que Quintana va rebre l’impacte d’un projectil … Continue reading Jordi Jané diu que ‘no amagarà el cap sota l’ala’ si es demostra l’autoria del cas Ester Quintana →	Jordi Jané diu que 'no amagarà el cap sota l'ala' si es demostra l'autoria del cas Ester Quintana	news	
https://www.vilaweb.cat/noticies/rajoy-afirma-que-una-dui-seria-un-atac-frontal-a-la-llei-que-no-permetria/	24/06/2021	El president del govern espanyol, Mariano Rajoy, ha dit que una declaració unilateral d’independència (DUI) de Catalunya seria ‘un atac frontal a la llei i a les normes que no té precedents als països democràtics i civilitzats’, i per aquest motiu el seu executiu ‘no la permetrà’. Ha fet una crida a la calma i ha assegurat que el seu govern està tranquil i preparat per a resoldre ‘qualsevol problema que alguns puguin crear en el futur’. Les eleccions del 27-S –ha dit– només serviran per a elegir un parlament autonòmic. I ha afegit: ‘No es privarà a cap espanyol el seu dret de decidir sobre què vol que sigui el seu país.’ Ha hagut de respondre a dues preguntes sobre Catalunya (de tres que s’han fet en total) en una conferència de premsa conjunta amb el primer ministre d’Algèria, Abdelmalek Sellal. Ha dit que, ‘en el supòsit que en el futur algú faci declaracions unilaterals sobre temes que contravenen la llei’, el seu govern actuaria per fer complir la constitució espanyola. Si el seu executiu hagués d’actuar a Catalunya –ha dit– no hi hauria cap ‘xoc de trens’ sinó que només s’hi aplicaria la llei. ‘Tot és possible dins de la llei i res no és possible fora de la llei –ha afegit–, perquè fora de la llei som davant la liquidació de les normes de confiança i ruptura de les normes del joc.’ Ha recordat que Artur Mas pot convocar eleccions si ho considera oportú, però ‘no trencar la llei’, i ha demanat ‘al conjunt dels espanyols’ i als ciutadans que se senten espanyols a Catalunya que estiguessin tranquils: ‘No perdran mai la condició de catalans, espanyols i europeus.’ ‘La sobirania nacional no es trencarà i no hi haurà independència’, ha dit també. I tot seguit ha lamentat allò que ha anomenat ‘irresponsabilitat d’alguns’ que adopten ‘una decisió impròpia’ en un país com Espanya que ‘té un futur dins la Unió Europea’. ‘Naturalment, jo vull que Catalunya sigui a la UE i no pas fora’, ha dit. Rajoy ha dit que sempre aniria en favor de ‘l’estabilitat’ i de ‘donar certeses a la gent’. I, a propòsit d’això, ha assegurat que ningú no obligaria els catalans a haver de decidir entre ser catalans o ser espanyols. ‘Estic a favor de la nostra història, de la unió i no de la divisió, i contra de les persones que pretenen trencar allò que fa segles que és unit, aquelles a qui no importen gens els problemes reals dels ciutadans i que han portat una divisió que no recordàvem a Catalunya de feia anys’, ha dit. Sobre possibles acords amb forces no sobiranistes com ara Podem, Rajoy ha recordat que el partit de Pablo Iglesias s’havia manifestat ‘en favor del dret de decidir’, mentre que ell defensa que ‘allò que sigui Espanya ho han de decidir el conjunt dels espanyols’. ‘Això diu la constitució i això és la sobirania nacional’, ha dit finalment.	El president del govern espanyol, Mariano Rajoy, ha dit que una declaració unilateral d’independència (DUI) de Catalunya seria ‘un atac frontal a la llei i a les normes que no té precedents als països democràtics i civilitzats’, i per aquest motiu el seu executiu ‘no la permetrà’. Ha fet una crida a la calma i … Continue reading Rajoy afirma que una DUI seria un ‘atac frontal’ a la llei que no permetria →	Rajoy afirma que una DUI seria un 'atac frontal' a la llei que no permetria	news	
https://www.vilaweb.cat/noticies/tres-anys-del-gran-incendi-de-lalt-emporda-llicons-apreses-reptes-pendents-i-un-moment-per-al-record/	24/06/2021	Ahir va fer tres anys del gran incendi de l’Alt Empordà. El migdia del 22 de juliol del 2012, es va originar un foc a la Jonquera que va acabar arrasant més d’11.000 hectàrees. Poques hores després, un segon incendi a Portbou desencadenava la tragèdia. Quatre persones van morir als incendis. Tres anys després, Avinyonet de Puigventós ha acollit un acte institucional i una jornada de foment de la prevenció d’incendis. El director territorial d’Interior, Albert Ballesta, ha assegurat que hi ha lliçons apreses, sobretot relacionades amb la importància de la conscienciació de la ciutadania i amb la necessitat d’executar franges d’autoprotecció a urbanitzacions i cases aïllades que estiguin a tocar del foc. ‘Avui recordem que vam patir un gran incendi en el qual van morir quatre persones i hem volgut remarcar la importància de la prevenció’, ha afirmat Ballesta. Els Camps de la Font d’Avinyonet de Puigventós han acollit un acte per al foment de la prevenció d’incendis, coincidint amb el tercer aniversari dels focs de l’Alt Empordà. La iniciativa està promoguda per l’àrea de Medi Ambient del Consell Comarcal amb la col·laboració de la Fundació Pau Costa i l’Ajuntament d’Avinyonet de Puigventós. Juntament amb l’acte institucional, han aprofitat l’avinentesa per cloure un taller de sensibilització sobre el bosc mediterrani i el foc que els monitors de la Fundació Pau Costa han realitzat a la mainada -una cinquantena en total- que assisteix al casal d’estiu del municipi. Aquest taller ha inclòs explicacions de sensibilització, que s’han fet a l’escola, i un simulacre de crema controlada davant dels alumnes a partir d’uns boscos d’arbres de paper, realitzat durant la trobada d’aquest dimecres. A l’acte hi han assistit, entre altres, el director de la Fundació Pau Costa, Oriol Vilalta; l’alcalde d’Avinyonet de Puigventós, Josep Maria Bartolomé; el director dels serveis territorials d’Interior a Girona, Albert Ballesta, i el president del Consell Comarcal, Ferran Roquer. També hi havia representants de diversos municipis de l’Alt Empordà i de la Catalunya Nord. Ballesta ha afirmat que el gran incendi s’ha traduït en lliçons per minimitzar les conseqüències d’un altre foc d’aquestes dimensions. ‘Podem dir que ja hem avançat en tasques tan importants com fer franges de protecció o impulsar la redacció dels plans de delimitació, perquè hem passat de tenir-ne només set o vuit a arribar als 200 a finals d’any’, exposa Ballesta. D’aquesta manera, es tindrà sobre paper només pendents d’executar les franges al voltant d’urbanitzacions i cases aïllades per evitar que els Bombers hagin de centrat tants esforços en protegir habitatges. Albert Ballesta ha recordat que darrere del 90% dels incendis hi ha la mà humana i habitualment per alguna negligència. ‘Hem de ser molt curosos i extremar la precaució, no pot ser que encara ara hi hagi persones que llancin burilles a la cuneta sense ser conscients que poden provocar un incendi’, ha lamentat Ballesta que fa una crida a la precaució de tothom.	Ahir va fer tres anys del gran incendi de l’Alt Empordà. El migdia del 22 de juliol del 2012, es va originar un foc a la Jonquera que va acabar arrasant més d’11.000 hectàrees. Poques hores després, un segon incendi a Portbou desencadenava la tragèdia. Quatre persones van morir als incendis. Tres anys després, Avinyonet … Continue reading Tres anys del gran incendi de l’Alt Empordà: lliçons apreses, reptes pendents i un moment per al record →	Tres anys del gran incendi de l'Alt Empordà: lliçons apreses, reptes pendents i un moment per al record	news	
https://www.vilaweb.cat/noticies/el-pp-estudia-de-presentar-una-mocio-de-censura-contra-mas-per-impedir-la-convocatoria-del-27-s/	24/06/2021	El PP sospesa si presenta una moció de censura contra el president de la Generalitat, Artur Mas, per impedir la convocatòria del 27-S. Per poder fer aquesta maniobra cal que hi contribueixi un segon grup parlamentari. La notícia s’ha publicat avui a Elsingular.cat. El PP, doncs, aprofitaria, el reglament del parlament per entrebancar el calendari acordat pels partits independentistes. La possibilitat d’un nou calendari Si la moció es presentés a final de juliol o començament d’agost, el parlament no es podria dissoldre el 3 d’agost, com és previst, perquè l’estatut de Catalunya estableix que la cambra s’ha de mantenir activa mentre es tramiti una moció de censura. Tot seguit, tenint en compte el temps que cal dedicar a debatre i votar la moció i els terminis per a dissoldre el parlament i convocar les eleccions, no fóra viable de fer eleccions el 27 de setembre. A més a més, la proximitat de les eleccions espanyoles limitaria les dates disponibles, per bé que segons fonts del parlament l’ajornament fóra tan sols d’una setmana o dues. Amb tot, el PP mateix veu que no és pas fàcil. El reglament del parlament estableix que per a presentar una moció de censura cal un mínim d’una cinquena part dels diputats o bé dos grups parlamentaris, i que s’ha d’explicitar un candidat a la presidència de la Generalitat. Durant el debat de la moció, el candidat hauria de presentar un programa de govern. Això, doncs, requeriria que un partit més s’avingués a seguir aquesta estratègia amb el PP, que hi acordés un candidat i hi pactés un programa, i tot simplement per a endarrerir les eleccions. PSC i Ciutadans — els dos partits que el PP podria temptejar — diuen que no en saben res i que no tenen pas intenció de participar-hi. Ara per ara, si més no.	El PP sospesa si presenta una moció de censura contra el president de la Generalitat, Artur Mas, per impedir la convocatòria del 27-S. Per poder fer aquesta maniobra cal que hi contribueixi un segon grup parlamentari. La notícia s’ha publicat avui a Elsingular.cat. El PP, doncs, aprofitaria, el reglament del parlament per entrebancar el calendari … Continue reading El PP estudia de presentar una moció de censura contra Mas per impedir la convocatòria del 27-S →	El PP estudia de presentar una moció de censura contra Mas per impedir la convocatòria del 27-S	news	
https://www.vilaweb.cat/noticies/merce-conesa-aqui-ningu-no-es-vol-considerar-de-dretes/	24/06/2021	Mercè Conesa (Terrassa, 1968) és des de la setmana passada la presidenta de la Diputació de Barcelona. És la primera dona que presideix la institució, nascuda el 1812. Han calgut, doncs, més de dos segles per a tenir una dona presidenta. Després del 27-S la diputació pot ser una institució clau, perquè pot fornir a la hisenda catalana els recaptadors d’imposts que necessitarà. En aquesta entrevista Conesa parla de la Diputació de Barcelona, però també de Sant Cugat, ciutat d’on és batllessa des de l’any 2010. Llicenciada en dret (UAB) i amb màster a ESADE, Conesa ens rep a l’imponent ajuntament de la segona ciutat de Catalunya en renda per cap. Molt amable, acabem parlant de com veu ella CDC, el seu partit, d’aquí a deu anys. Perquè Conesa només té quaranta-set anys. Ni això. Els farà l’endemà passat de la Diada. —La hisenda catalana es farà a través de les diputacions? —Ho portem dins els eixos del mandat. Serem continuistes, perquè les quatre diputacions ja havien signat un conveni amb la Generalitat de Catalunya. Farem una feina de continuació. I d’ajudar a estructurar la hisenda pròpia. —Per què és clau en la hisenda la diputació? —Hi ha un seguit d’imposts que els ajuntaments cobren, però la gestió l’hem delegat a la diputació. Els cobra la diputació. La diputació ja té una hisenda pròpia, un organisme autònom de gestió tributària. Com que aquesta estructura ja existeix, hi ha experiència i expertesa, que es pot exportar després a l’Agència Tributària. La Diputació de Barcelona té 4.000 treballadors i oficines de recaptació a molts ajuntaments del país. —En el cas de la policia, es van acceptar guàrdies civils. La hisenda catalana seguiria el mateix model? —En aquest moment qui porta tot el projecte d’hisenda pròpia és Joan Iglesias, una persona que ha estat molts anys a l’agència tributària espanyola. No hem de tancar cap porta. Pot haver-hi moltes persones que han treballat a l’agència espanyola, però que com a catalans tinguin aquesta voluntat. —Teniu un pla de recaptació d’imposts? —Acabo d’aterrar i no et puc assegurar si hi ha cap pla per etapes. Sí que hi ha clarament un full de ruta i documents que alineen aquesta transició. Documents referendats pel Parlament de Catalunya. I en què nosaltres hem d’anar alineant les nostres estructures. —Si som independents, eliminarem les diputacions? —S’han de transformar en vegueries. Canviar el nom de diputació a vegueria. Tindrem el perfil propi que ja teníem. I el capital humà i patrimonial, com l’Arxiu Tarradellas, i de coneixement de la diputació seria utilitzat. —Primera dona que presideix la diputació. —Aquest darrer mandat era a la vice-presidència, a l’àrea d’atenció a les persones. Vam iniciar el pla d’igualtat. Vam fer una diagnosi: a la diputació som 60% de dones i 40% d’homes. Però en els càrrecs de comandament, i la divisió política, aquí perdem per golejada. Sempre hi ha majoria d’homes. Hem d’anar equilibrant la representació política. —Sou batllessa de Sant Cugat. Convergència hi ha passat de quinze regidors a onze. Per què? —Per molts factors. Els quinze regidors que teníem eren fruit d’una situació extraordinària. L’any 2010 teníem el 46% del vot. Hem de ser realistes, i nosaltres sabíem que seria molt difícil d’aguantar aquest resultat en aquest context de canvis polítics tan importants i amb més formacions polítiques que es presentaven. Ara, continuem tenint el 36% del vot, a molta diferència del segon partit, la CUP, i ens hem guanyat l’opció de governar. Nosaltres aquí, anem a totes. —A la segona ciutat a Catalunya per renda per càpita, la CUP és segona força. —Sant Cugat és una ciutat molt jove. La mitjana d’edat és de 36 anys i mig. Tenim un 22% de la població menor de 18 anys. Entre els 18 i els 35 deu haver-hi un percentatge elevadíssim de persones que ni recorden la transició, i parteixen d’uns paràmetres i bases molt diferents. Hi ha molta voluntat de presència en la presa de decisions, molta més reivindicació, el vot cada quatre anys i prou ja no val. Tot això fa que forces com la CUP siguin molt acceptades. També hem de dir que a Sant Cugat la CUP ho ha fet bé. Jo sempre ho dic. I ens hem entès en moltes coses. —Quin índex de desocupació té Sant Cugat? —Tenim 50.000 llocs de feina, i la població activa és de 45.000. Si fos automàtic, que la gent treballa on viu, ens en sobrarien cinc mil. Però això no va així, la gent es mou, etc. Sobre la desocupació, n’estem satisfets, perquè s’ha reduït de manera significativa: en tenim un 7,58%. Seria important que la dada es consolidés, i no fos cíclica. Si podem mantenir aquestes quotes garantim el futur de la gent. De tota manera, hi ha unes 3.000 persones en situació d’atur que no se’n surten. I per exemple, una de les línies en què ens hem posat d’acord amb la CUP és el treball cooperatiu. Som el primer municipi a fer un conveni amb les cooperatives catalanes. —Com us imagineu Convergència d’aquí a deu anys? —Convergència va començar com un moviment basat en la catalanitat, però també en un progrés de país. I fins i tot amb una posició de centre-esquerra. Quan veiem les bases de constitució de l’any 1974, ens adonem que no era un partit com és ara, sinó un moviment de persones que pensaven de maneres diferents però amb punts en comú: l’estat del benestar del nord d’Europa, referents com Olof Palme, el catalanisme polític. Nosaltres hem evolucionat molt, i ara no podem ser aliens als moviments del carrer. En el moment que veiem que no podem connectar amb la gent amb qui havíem connectat tota la vida, és el moment de veure que ens equivoquem. Hem de poder connectar amb la classe mitjana, treballadora, preocupada pel seu entorn i que vol un país lliure. Aquesta ha estat la nostra posició de fa molts anys. Prat de la Riba, els anys de democràcia. Com veig Convergència? Retornant a ser un moviment. No deixarà de ser un partit: es posicionarà en un estat independent i sempre al centre de les polítiques socials. —Seria centre-esquerra? —Com creieu que se situa políticament la ciutadania de Sant Cugat quan fan enquestes? Al centre-esquerra. És així. Aquí ningú no es vol considerar de dretes. Crec que la posició de centre és molt bona posició. Et permet molt bona perspectiva i de joc. Això no vol dir que tu, essent moderat, no puguis ser clar i contundent en qüestions de política social. —A Convergència teniu l’ala liberal. Tindreu un diàleg. —L’hem de tenir i el tindrem. I veurem com s’orienta això. —Anireu a llistes el 27-S? —No ho crec. Jo ja faig d’alcaldessa i presidenta de Diputació. El meu itinerari és aquest i n’estic molt contenta.	Mercè Conesa (Terrassa, 1968) és des de la setmana passada la presidenta de la Diputació de Barcelona. És la primera dona que presideix la institució, nascuda el 1812. Han calgut, doncs, més de dos segles per a tenir una dona presidenta. Després del 27-S la diputació pot ser una institució clau, perquè pot fornir a … Continue reading Mercè Conesa: ‘Aquí ningú no es vol considerar de dretes’ →	Mercè Conesa: 'Aquí ningú no es vol considerar de dretes'	news	
https://www.vilaweb.cat/noticies/quim-torra-nou-president-domnium-cultural/	24/06/2021	L’advocat, escriptor i editor Quim Torra ha estat designat nou president d’Òmnium Cultural aquest vespre en una reunió de la junta directiva de l’entitat. Torra substitueix Muriel Casals, que va presentar la dimissió després d’haver acceptat d’anar de número tres a la llista Junts pel Sí a les eleccions del 27 de setembre. Torra assumeix la presidència fins al desembre d’enguany, quan es convocaran les eleccions per escollir un president per als anys vinents. Heus ací el text de la carta que ha enviat Quim Torra als socis d’Òmnium: «Estimats socis i amics, Tenim la sort de viure, col·lectivament, un moment d’il·lusió i d’esperança com feia segles que el nostre país no vivia. ‘Pensem que el projecte polític de la independència de Catalunya en el marc europeu és avui l’únic capaç de fer de palanca a l’ambició d’un país. Un projecte que ens ha de permetre de treballar de veritat per la igualtat d’oportunitats dels ciutadans, i que ha de garantir drets bàsics com l’educació, la sanitat, l’habitatge digne o el treball. Per a nosaltres, voler un estat propi és voler un país socialment més just i pròsper. I, encara, n’estem convençuts, és també l’únic projecte per modelar una societat més creativa i avançada, que provoqui l’esclat d’energia que necessita la nostra cultura, que faci vibrar la corda que mou l’ànima d’una comunitat.’ Són paraules de Muriel Casals dites a Santa Coloma de Gramenet l’octubre de 2012. És exactament això. I aquí estem i seguirem, aquí estem i seguirem a dos mesos de les eleccions plebiscitàries en què decidirem el destí de Catalunya com a estat lliure entre els estats lliures del món. Els companys de la Junta Nacional m’han fet confiança per, arran de la dimissió de la Muriel Casals per presentar-se a les eleccions, encapçalar aquesta entitat, fins que se celebrin les eleccions a la Presidència, abans que acabi aquest any. A Òmnium ens agrada votar i decidir i, per tant, després del 27S, votarem i decidirem entre tots el nou president o la nova presidenta de l’entitat, estigueu-ne segurs. Tanmateix, també hem coincidit que el que ara ens toca és concentrar-nos en el fabulós objectiu que tenim al davant. El 27S és el referèndum que no vam poder fer. I el volem guanyar. Crec no equivocar-me si afirmo que els 50.000 socis d’Òmnium vivim aquest moment amb una intensitat especial. I amb un somriure. Sabent que la resta de Catalunya ens vol veure al seu costat, compromesos amb ells, treballant colze a colze, mà a mà, per votar i decidir. Guanyem-nos el nostre futur. Hem de voler ser molts, hem de voler sentir-nos partícips del país que construïm junts, hem de voler saltar plegats els reptes que tenim al davant. Tots som cridats a treballar i col·laborar allà on el país ens ho demani. La nostra presidenta fins el dia d’avui, Muriel Casals, ho farà des de la llista de Junts pel Sí. Quin honor i quina alegria haver compartit amb ella tots aquests anys en què la nostra entitat ha doblat la seva dimensió i ha assolit una projecció pública com mai no l’havia tingut. Moltíssimes gràcies, Muriel, i moltíssima sort. Moltíssimes gràcies també a tots els socis d’Òmnium que s’implicaran en alguna de les candidatures que defensen la independència del nostre país. A tots ells, molta sort i èxits. I, finalment, us prego a tots que, en nom d’Òmnium, durant aquestes properes setmanes feu tot el que pugueu –com heu estat fent fins ara– per tal de convèncer deu, dotze, divuit, vint-i-cinc persones més que votin la independència de Catalunya amb nosaltres. Les nostres campanyes segueixen en marxa i tenim una Meridiana al davant per omplir. Fem-ho! Saber que tota la bona gent d’Òmnium treballarà sense descans per l’èxit del 27S és una enorme satisfacció. Moltes gràcies pel vostre esforç i compromís. Compteu amb mi per a tot allò en què us pugui ajudar. Parlo en nom de tots els companys de la Junta Nacional per dir-vos que tots nosaltres estem al vostre servei. Abraçades, Quim Torra»	L’advocat, escriptor i editor Quim Torra ha estat designat nou president d’Òmnium Cultural aquest vespre en una reunió de la junta directiva de l’entitat. Torra substitueix Muriel Casals, que va presentar la dimissió després d’haver acceptat d’anar de número tres a la llista Junts pel Sí a les eleccions del 27 de setembre. Torra assumeix … Continue reading Quim Torra, nou president d’Òmnium Cultural →	Quim Torra, nou president d'Òmnium Cultural	news	
https://www.vilaweb.cat/noticies/rajoy-i-els-conceptes-mes-elementals/	24/06/2021	Les lleis només valen si qui les dicta les pot fer complir. El funcionament del món, si el despullem de la xerrameca interessada, és estrictament aquest: una llei només val si qui la dicta la pot fer complir. No dic ni que això m’agrade ni que deixe d’agradar-me, però és una realitat indiscutible. Una llei, qualsevol llei, a qualsevol part del món, és només paperassa si no hi ha ningú que obligue a complir-la. Que hi obligue, vull dir, de manera precisa i concreta, real. I evidentment cal que siga obeït. Allò que fa que un text siga llei no és que siga definit com una llei; no és el text en si, sinó el compliment obligatori, la capacitat de fer-la complir en tot moment i a tot arreu. I aquest és el gran problema que tenen ara mateix Espanya i Mariano Rajoy. Mariano Rajoy no sé si no ho va entendre, això, el dia que en van parlar a classe o si ara prefereix fer l’orni. De les declaracions que va fer ahir, en deduesc que ignora els conceptes més elementals del dret i de la política, si és veritat que ell es pensa que podrà evitar ‘legalment’ la independència. Ara, si es tracta de propaganda i d’aconseguir titulars, ho accepte; què voleu que diga l’home? Però si resulta que aquest senyor és tan innocent de creure’s això, valga’m Déu… Si el cas és aquest la seua ignorància sobre com funciona el món, sobre la política, sobre la mateixa realitat, és una ignorància supina. Que les lleis evolucionen, que canvien, que se succeeixen les unes a les altres és una noció social primària i bàsica. I la demostració d’açò és gairebé augustiniana: si no fos així simplement continuaríem regint-nos encara avui per la primera llei que es va escriure. I veritat que això no passa? Confiar cegament en l’aplicació de la llei contra la voluntat d’un poble és, per això, no únicament un error sinó sobretot un capteniment sense solta ni volta. Llevat que hom pense que pot usar la força bruta, i en aquest cas parle de l’exèrcit, per provar de fer complir una llei a qui no vol complir-la. Però això duria el debat a un altre àmbit. I crec que seria molt pitjor per a ell, encara. Per dues raons: primera i principal, perquè Espanya no té un exercit suficient ni tècnicament capacitat per a amenaçar-nos i encara menys per a ocupar de manera efectiva durant anys el nostre país. I segona, perquè vivim a l’any 2015 i a la Unió Europea. Hi insistiré, doncs, per darrera vegada: senyor Rajoy, si vol que discutim amb una mica de trellat les seues posicions, potser que abans treballe una mica més els arguments. I li posaré un exemple sobre com es fan les coses. Si vol saber com esdevindrem una república independent només li cal llegir els volums 6 (‘Les vies d’integració a la Unió Europea‘), 7 (‘La distribució d’actius i passius‘) 10 (‘El procés constituent‘), 13 (‘La integració a la comunitat internacional‘) i 16 (‘La successió d’ordenaments i administracions‘) del Consell Assessor de la Transició Nacional. De res. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Pep Agulló “Les lleis només valen si qui les dicta les pot fer complir.” No es ben bé així. Si una llei comporta una amenaça en transgredir-la que ens deixa aterrits, també és eficaç. En aquest cas no es tracta de reprimir l’incumpliment, n’hi ha prou en amenaçar què passaria si no s’acatés. Més subtil, més metafísic. Una excomunió a l’edat mitjana deixava a la víctima amb un peu a l’infern, a la condemna eterna. L’amenaça era formidable perquè el càstig no era d’aquest món. En el segle XXI Rajoy pensa, com pensaria Felip II, que la seva amenaça serà infalible per més obstinats que siguem els catalans. No deixem de ser subdits inferiors i ens han gravat a sang i foc del que són capaços. No es poden ni imaginar que després de 300 anys d’opressió ja hem trencat les cadenes mentals i aviat les físiques… Hi ha nacionalismes que s’acosten molt a les religions. Vicent, no li busquis claus cartesianes als seus arguments supremacistes és perdre el temps. Salvador Rofes Vostè es pensa que està parlant amb polítics del segle XXI? No senyor. En Rajoy i els seus companys no han sortit de l’Edat Mitjana. I pot tenir la seguretat de que utilitzaran tots els mètodes al seu abast, exèrcit inclòs, per anar contra el procés. Només amb el decret que han preparat i que entrarà en vigor (quina casualitat,oi?) el més de setembre poden desactivar el mossos amb un dit i una signatura. I ja hem vist com el poble català es va mobilitzar quan van imputar al president…Mobilitzacions festives moltes. Però quan hi poden haver cop de porres poques….No gallegem tant que a lo millor ens la haurem d’embeinar més aviat del que ens pensem. Virgínia Vallejo Ja era hora que algú es llegís els treballs de CATN i s ‘entengui com es fa qualsevol independència normal a Europa. Ens ha costat 5 anys entendre-ho. I el que és pitjor, és que molta gent s’ ha quedat pel camí i ha passat misèria. Això no els ho perdonaré als polítics que tenim. Francesc Font Karl Marx, quan per la seva participació en la revolució de 1848 era jutjat a Colònia junt a alguns ciutadans més, davant l’acusació d’haver actuat contra les lleis vigents va dir: “No són les lleis les qui fan la societat, sinó que és la societat qui fa les lleis. I quan una societat canvia, cal canviar les lleis”. Per cert. Tots ells van ser absolts. El tribunal va entendre les raons dels qui havien incomplir les lleis… Joan Rubiralta El Rajoy encara no s’ha adonat que la majoria de la població catalana ja ha perdut la por i no l’intimiden unes lleis repressives que per molt legals que siguin en clau espanyola, a Catalunya ja s’han començat a desobeir i això del 9N només va ser el vermut. Per això, encertadament, si guanyem les forces sobiranistes es farà una llei de transició per passar progressivament de la llei espanyola a una llei catalana per tal que la nostra ciutadania no quedi en un buit legal. A banda, també hi ha la democràcia, terme que sembla que també va fer campana quan ho explicaven a classe i ara no sap que és. No faré una tesi doctoral sobre les virtuts de la democràcia perquè ara i aquí no toca, però sí que li diré el seu principi fonamental: la democràcia es basa en la sobirania del poble i ara que agafi una llibreta i que ho copiï cent vegades. I que recordi que el poble també és Catalunya com una realitat separada d’Espanya i per tant és un subjecte polític autònom i per tant pot decidir el que més li convingui. David Figueres Cal dir que Espanya, com a Estat, ja va mostrar signes d’impossibilitat de fer complir la llei el 9N. En aquest sentit, tal i com s’explica a ‘Desclassificat: 9N’, Espanya va ser un Estat que va fallar com a tal davant un acte il·legal – segons la legalitat vigent-. No va ser capaç d’articular cap mecanisme per impedir-ho. La voluntat popular va saltar per damunt de la legalitat en un acte de radicalitat democràtica. Desconec si a partir d’aquella situació, el govern espanyol s’ha dotat de mecanismes perquè no els tornin a agafar, com se sol dir, amb els pixats al ventre. Sigui com sigui, ara del que es tracta, és de substituir una legalitat per una altra: la nostra. La que ens permeti continuar avançant com a país davant la total extinció per inanitat d’imaginació política, d’una Constitució que no ha sabut, en més de trenta anys, vertebrar la menor engruna de pluralitat. Cal ser ferms en el determini d’acceptar que el nostre camí no és diferent del d’altres nacions que al llarg dels segles, han decidit emancipar-se. Que ens empara la normalitat, el flux natural de la revolució que sorgeix quan els marcs jurídics esdevenen obsolets. Antoni Carol Recordo la primera vegada que vaig parlar amb tu, Vicent: va ser justament per a preguntar-te què tenen al cap aquests del “gobierno español” i els del PP, vist el carreró sense sortida al qual s’estaven endinsant en relació a Catalunya i el seu procés sobirà. Recordo també la teva resposta: tenen un doble dèficit; pateixen un dèficit democràtic i un dèficit d’informació. Aquell dia era finals de juny de 2013, en una presentació del teu llibre “A un pam de la independència” a Sant Feliu de Codines. Doncs bé, han passat més de dos anys i el PP i “adlàteres” no han canviat, però el procés sí que ha avançat… i molt! Per la qual cosa, els dèficits esmentats s’han agreujat. Em sembla que el procés —malgrat nosaltres mateixos— s’accelerarà. D’això també ens en vares parlar en aquella ocasió… Víctor Serra Perquè una llei es pugui fer cumplir, en una democràcia, cal que la gran majoria dels ciutadans la consideri legítima. I no sols la llei en sí sino tot el sistema judicial que n’ha d’assegurar el cumpliment. El que li passa a Espanya és que moltes de les seves lleis i bona part dels seus tribunals han perdut tota legitimitat pels catalans. Al món hi ha moltes constitucions. Unes es poden canviar amb relativa facilitat, altres costen molt més i algunes, entre les quals l’espanyola són quasi impossibles de canviar en profunditat. Venint dels Principios Fundamentales del Movimiento, això no és extrany. El que passa és que quan muntes un sistema que fa impossible canviar una Constitució, el resultat final és que sempre se’t quedarà obsoleta i per tant perdrà tota legitimitat. Pau Pinós Tampoc no siguem ingenus. Crec que a Madrid això ho saben de sobres. Ara bé, com que també saben que els resultats seran justos ells tenen claríssim que han de pressionar en 3 fronts dèbils: – espantar els més porucs; d’això se n’encarrega el PP amb amenaces – distreure els il·lusos; d’això se n’encarrega Podemos amb l’ajut inestimable de ICV a base de promeses buides que ens retornen al dia de la marmota – generar dubtes; per això utilitzen una UDC atrapada per un deute ingent i un egòlatra que és presenten com a catalanisme de seny ignorant tots, tots els atacs a Catalunya i al Català des de l’època d’Aznar i amagant darrere discursos buits el retrocés ferotge que està patint l’autogovern Hem de tapar moltes vies per on poden fugir vots. Aquesta feina s’ha de fer amb il·lusió, convenciment, arguments treballats i gent preparada. I no tenim gaire temps. Per això ara s’empesquen la moció de censura; per guanyar temps i poder fer més forat en aquests segments de població esmentats. Josep Usó Fa temps que les grans declaracions dels polítics espanyols semblen adreçades al consum intern. És a dir, als votants de l’Estat Espanyol i prou. En altre cas no s’entén. Però també fa l’efecte que tenen una forma maldestra de resoldre els seus problemes i conflictes. Per exemple, el senyor Cánovas del Castillo, ja va dir el 21 de novembre del 1896 exactament el mateix: “Cuba nunca será independiente”. I aleshores podien tindre recent el record de la resta de Sudamèrica. I es veu que no. Ara, se’n podrien recordar del Sahara, o de Guinea, o de… però es veu que tampoc. Doncs no val la pena insistir més. No siga que n’aprenguen. Joan Ferrer No seria l’exèrcit, no. Seria la Guàrdia Civil.	Les lleis només valen si qui les dicta les pot fer complir. El funcionament del món, si el despullem de la xerrameca interessada, és estrictament aquest: una llei només val si qui la dicta la pot fer complir. No dic ni que això m’agrade ni que deixe d’agradar-me, però és una realitat indiscutible. Una llei, … Continue reading Rajoy i els conceptes més elementals →	Rajoy i els conceptes més elementals	news	
https://www.vilaweb.cat/noticies/la-canco-de-lenfadosa/	24/06/2021	Fa uns quants dies, a l’escola d’estiu Rosa Sensat, vaig tenir la sensació de veure un miratge: fullejant els llibres de la col·lecció que publiquen, em vaig adonar que tots els títols eren escrits en ‘normal’: ‘Enginyers enginyosos‘, ‘Què farem quan siguem petits?’, ‘Com fer escola de tots i per a tots’ són alguns dels títols amb què vaig topar. La sorpresa va ser tan gran que vaig haver de demanar si aquells llibres eren efectivament de la col·lecció Rosa Sensat. I sí, ho són, i resulta que aquesta associació no s’ha deixat entabanar amb els desdoblaments. No era cap miratge, doncs, però era un oasi. Perquè, retornada al món real, sento el candidat Laporta parlar de ‘socis i sòcies’. I Ada Colau que no es deixa mai el ‘veïns i veïnes’, tot i que els comerciants, hotelers i banquers quan ella en parla, sempre van sols. O Jordi Sànchez, des que presideix l’ANC, ens castiga amb ‘homes i dones’, ‘regidors/es’, ‘voluntàri(e)s’; això sí, els ‘perdedors’ només són masculins. Si una cosa tenen en comú aquestes tres persones és que sempre havien parlat en ‘normal’ des de la seva posició de persona pública. Però ara, amb canvis de posició o d’estatus, han començat a desdoblar. Confesso que per a mi són un misteri els motius que els porten a aquesta opció que tot el que fa és estrafer la llengua, però com que sembla evident que fer malbé la llengua no els preocupa, no entraré en arguments lingüístics que, d’una altra banda, em diuen que són massa ‘tècnics’ i que no interessen la gent. Sembla que són els grups d’esquerra o els més compromesos socialment que, de manera més sistemàtica, opten pels desdoblaments. No ho puc entendre. Com pot ser que sigui l’esquerra la que s’apunti a aquest corrent nascut del totalitarisme? És clar que els procediments per a imposar això que anomenen ‘llengua no sexista’ són dignes de règims dictatorials. No oblidem que això no era pas un clam popular, era una directriu del govern que fiscalitzava tots els textos oficials i que perseguia (per exemple, denegant projectes) tots els qui no complien. A les facultats de magisteri s’ha arribat a treure nota a alumnes que no escriuen així (informació aportada per una alumna en una conferència amb més de cent assistents i corroborada pels seus companys). I correctors i traductors havien de seguir un model que com a professionals mai no haurien acceptat. Com a mínim, no ens enganyem: els desdoblaments són una imposició del poder. Tots els recursos que es van esmerçar a difondre aquesta norma no venien de baix, precisament. [txtimp txt=”No ho puc entendre. Com pot ser que sigui l’esquerra que s’apunti a aquest corrent nascut del totalitarisme?” Aquest debat s’ha volgut associar al feminisme. Com si ser feminista passés per sobre del sentit comú (sovint només cal això per a fer anar bé la llengua) o dels coneixements lingüístics. Si hi ha una cosa que em corrou de la meva participació en aquest debat és que, si he tingut una mena de butlla, ha estat perquè sóc una dona. Alguns altres homes han dit això mateix fent servir si fa no fa els mateixos arguments (Gabriel Bibiloni, Ignacio Bosque, José Luis Mendívil, Ignasi Roca, entre molts més) i, o bé han estat ignorats, o bé han estat menystinguts, si no els han muntat una campanya de descrèdit molt propera al linxament civil. Pel que fa a mi, els –pocs– atacs que he tingut sempre s’han basat en la suposada traïció al meu ‘gènere’ (que si autoodi femení, que si parlo com un home, etc.), però encara espero que em rebatin els arguments lingüístics. En qualsevol cas, no hi ha res que em sembli més sexista que avaluar les opinions segons el sexe de la persona que les emet, de la mateixa manera que em semblaria classista avaluar-les segons l’estatus social, o racista segons l’origen. Tenint en compte que les propostes de fer la llengua menys sexista arrenquen als anys setanta, estaria bé de comprovar si han aconseguit cap canvi social atès que, en principi, d’això es tractava. Potser algú dirà que, en les darreres eleccions municipals, moltes dones han estat elegides en ciutats importants. Però em fa l’efecte que, en això, el PP ja els portava molt avantatge. És clar que, com deia Iu Forn fa poc, si són de dretes, que siguin dones no compta. Jo la veritat és que no aprecio cap canvi en la situació de les dones que es pugui relacionar amb el canvi lingüístic, però si que en començo a veure conseqüències al meu entendre indesitjables. Als tres prohoms que he mencionat al principi, com a la majoria d’humans que es dediquen a desdoblar, els és molt difícil de fer-ho de manera sistemàtica. Una estratègia tan poc natural, que ataca els fonaments del llenguatge, difícilment es pot mantenir d’una manera sostinguda. I aleshores es cau en contradiccions: a vegades es desdobla i a vegades no, a vegades es desdoblen les concordances i a vegades no. És allò de ‘ciudadanos y ciudadanas vascas’ o ‘benvolgudes companyes i companys’, o algunes que voregen l’antologia, com ‘l’associació té com a objectiu promoure les relacions entre els escriptors i les escriptores’, ‘el president Mas estarà posant en perill la convivència entre els catalans i les catalanes’ o ‘volem viure junts i juntes’. El fet que els desdoblaments siguin insostenibles té per efecte una aparent arbitrarietat que, quan s’analitza una mica, acaba mostrant que en el rerefons hi ha un missatge sinistre: el mal és masculí. Neus Nogué ha mostrat aquest efecte de la manera més contundent. Podeu trobar-ne alguns exemples aclaparadors aquí o seguir el seu bloc. Aquest efecte també es fa palès en el discurs en femení que empren alguns alternatius: ‘Les treballadores fan vaga i els amos les persegueixen.’ No crec que tingui èxit una estratègia discursiva que allunya la gent perquè es fa incomprensible, però alerta amb aquest efecte col·lateral perquè podem acabar assenyalant qui són els bons i qui són els dolents. I, juntament amb la proscripció del masculí, apareix un altre efecte paradoxal: s’aguditza el dualisme. El gènere és una categoria arbitrària, però si fem que tot allò que és mascle sigui masculí i tot allò que és femella sigui femení, quin espai queda per als qui no són o no se senten o ni són ni se senten ni l’una cosa ni l’altra? Tanta reivindicació a favor de la igualtat sigui quina sigui l’orientació sexual i ara resulta que només deixem espai a ser home o ser dona? Potser que ens ho fem mirar. A tots els qui es creuen que desdoblant el gènere tenen en compte les dones, els aniria bé pensar si no empren una tècnica estrafolària i reaccionària per dividir el món en bons i dolents o, pel que sembla, en bones i dolents. O, si més no, que es preguntin quin sentit té estrafer un codi tan versàtil i adaptable com la llengua. Estic segura que hi ha maneres molt més eficaces de canviar el món que encotillar el millor instrument que tenim per explicar-lo.	Fa uns quants dies, a l’escola d’estiu Rosa Sensat, vaig tenir la sensació de veure un miratge: fullejant els llibres de la col·lecció que publiquen, em vaig adonar que tots els títols eren escrits en ‘normal’: ‘Enginyers enginyosos‘, ‘Què farem quan siguem petits?’, ‘Com fer escola de tots i per a tots’ són alguns dels … Continue reading La cançó de l’enfadosa →	La cançó de l'enfadosa	news	
https://www.vilaweb.cat/noticies/politica-linguistica-per-a-un-pais-en-construccio/	24/06/2021	Durant els darrers vint anys, el País Valencià ha estat el laboratori d’una política lingüística ben planificada, que perseguia un objectiu clar i correctament definit: exterminar el valencià de la vida pública. Per raons de conveniència electoral, aquest objectiu mai no s’ha expressat obertament. Ans al contrari, s’ha disfressat amb una pàtina de folklorisme regionalista amanida amb abrandades declaracions d’amor a la llengua (formulades la major part de vegades en castellà), convenientment dosificades en els moments electoralment escaients. Essencialment, podem dir que el paper que els governs del PP reservaven per a la llengua dels valencians es restringia a cridar ‘Visca la Mare de Déu!’ i ‘Senyor pirotècnic, pot començar la mascletà’. I, sempre que trobaven que podia servir per a atiar la discòrdia i el conflicte, a afirmar (de nou, habitualment en castellà) que valencià i català no eren la mateixa llengua. Tota la resta de la vida pública i privada, estaven ben contents si transcorria íntegrament en castellà. Han estat vint anys llargs d’aquesta medecina, i els resultats són ben visibles tant en el paisatge lingüístic de pobles i capitals valencianes, com en el panorama desèrtic dels mitjans de comunicació. No pas en la llengua parlada, que –sorprenentment– manté una vitalitat perfectament audible si parem orella, i alhora, convenientment invisibilitzada per l’omnipresent norma de subordinació lingüística. Amb el canvi polític, un dels aspectes que molta gent espera que canvie notablement és, precisament, el lingüístic. I això posa sobre la taula un seguit de reptes, que m’agradaria resumir en deu objectius prioritaris. 1. Recuperar el prestigi institucional. Una llengua que no parlaven pràcticament mai les autoritats, difícilment pot tenir cap mena de prestigi. Recordem que tant l’anterior president de la Generalitat, com la batllessa de València o la d’Alacant no estaven capacitats ni per a pronunciar correctament una frase sencera. Els càrrecs electes d’aquest nou període tenen la responsabilitat de fer un ús correcte, digne i consistent del valencià, sense subordinar-se automàticament a la llengua dels interlocutors. Serà important que no cometen errors absurds com ara fer ells mateixos de traductors de les seues declaracions públiques. Fer això els rebaixa a ells i a la llengua, perquè transmet clarament el missatge que el coneixement del català és innecessari, i per tant, irrellevant. Els càrrecs electes d’aquest nou període tenen la responsabilitat de fer un ús correcte, digne i consistent del valencià, sense subordinar-se automàticament a la llengua dels interlocutors. 2. Canviar la llengua d’ús normal en les administracions públiques. Amb el lideratge del partit castellanista, l’administració valenciana ha estat, quant al funcionament intern, indistingible de la vallisoletana. ‘Tot en castellà i per al castellà’, sembla que ha estat la màxima rectora dels darrers vint anys. Com a ciutadans, havíem de demanar explícitament (sovint, unes quantes vegades) que l’administració se’ns adreçàs en valencià, per tal d’aconseguir comunicacions –sovint plenes de faltes d’ortografia– en la nostra llengua oficial. S’ha de normalitzar, i establir per defecte, l’ús de la llengua pròpia en les comunicacions internes i externes de les distintes administracions valencianes. 3. Transcendir l’àmbit educatiu. Un dels encerts dels exterminadors lingüístics ha estat d’inculcar la idea que ‘la llengua’ és un tema que afecta exclusivament l’àmbit educatiu (i, després, intentar també de minoritzar-la en aquest àmbit). Per a entendre la falsedat d’aquesta idea només cal comprovar com amb l’altra llengua oficial (l’única que és oficial de veritat: el castellà) no es produeix cap restricció d’aquesta mena. La llengua és precisament un dels elements més transversals de tota societat. Ni la sanitat, ni l’economia, ni l’urbanisme, ni cap altre aspecte de la vida social no es poden desenvolupar sense llengua: tot es fa en un idioma o en un altre, i el retorn del valencià a l’estatus de normalitat que li correspon no pot confiar-se exclusivament al sistema educatiu. 4. Ser transversal. Estic convençut que es farà molta i bona faena des de la Direcció General de Política Lingüística i Gestió del Multilingüisme, situada orgànicament en la Conselleria d’Educació Cultura i Esports. Caldrà, però, que totes i cadascuna de les accions de les institucions valencianes es facen amb perspectiva lingüística; és a dir, sense ignorar que tot es fa en una llengua o en una altra, i que la responsabilitat dels governants és la d’avançar cap a la igualtat lingüística. Recordem que ja hi ha una part de la població valenciana, la que prefereix expressar-se en castellà, que té tots els seus drets lingüístics perfectament i efectivament reconeguts. Són els drets dels altres parlants, dels qui preferirien viure en valencià, que cal defensar i impulsar per tal d’equiparar-los als dels seus veïns. Cap societat democràtica no hauria de tolerar l’existència de ciutadans de primera i de segona; i això és el que passa ara mateix al País Valencià. 5. Dignificar la toponímia. Els pobles castellans tenen un nom: el seu. Per contra, els pobles valencians en tenen dos: el seu i una versió convenientment castellanitzada. Les carreteres van plenes d’absurditats com Elx/Elche, Sagunt/Sagunto o Benicàssim/Benicasim, que no aporten cap informació rellevant i, en canvi, transmeten clarament una imatge de subordinació indigna. Cada poble o ciutat ha de tenir un sol nom propi, que cada persona, en llegir-lo, pronunciarà tan bé com les seues habilitats fonètiques li ho permetran. La normativa que atorga a cada corporació municipal la facultat de decidir quina forma gràfica ha de tenir el nom del seu poble és un absurd que només pretenia contribuir a la desregulació i desprestigi de la toponímia valenciana. Això s’ha de corregir mitjançant una nova normativa aprovada per les corts. 6. Abandonar el bilingüisme supremacista. El principi rector d’aquesta perversió és: tot allò que està en català ha d’estar també en espanyol, però no a la inversa. No s’aplica exclusivament a la toponímia, i pretén transmetre la idea que la llengua pròpia és absolutament prescindible. Més encara, que no cal que ningú es contamine llegint-la. És per això que, convenientment, es proveeixen traduccions per a missatges tan difícils de desxifrar com ara ‘Nord/Norte’ o ‘Direcció/Dirección’. És insultant, tant per al català com per a la intel·ligència dels lectors. Qualsevol persona capaç d’entendre què significa ‘Norte’ també sap què vol dir ‘Nord’, sense necessitat de traducció. Un multilingüisme eficient hauria de substituir aquesta pràctica: allò que siga important que molta gent entenga (per exemple, instruccions d’emergència o informació d’interès turístic) ha d’estar en diversos idiomes. I s’ha d’assumir institucionalment que, tal com explica perfectament el professor Moreno Cabrera, qualsevol persona que domina el castellà també està perfectament capacitada per a entendre instruccions escrites en català. Els pobles castellans tenen un nom: el seu. Per contra, els pobles valencians en tenen dos: el seu i una versió convenientment castellanitzada. 7. Arribar al sector privat. Un altre dels grans èxits de la política exterminacionista que hem hagut de suportar és haver deixat en herència una legislació que desprotegeix absolutament el valencià en l’àmbit de l’activitat privada. Comerços, negocis o grans superfícies no tenen obligació legal de respectar els drets dels valencianoparlants. Tot queda, per tant, a mercè de la bona voluntat de les empreses. Fins i tot abans de modificar aquesta legislació descaradament pancastellanista, el poder polític pot influir molt en la proclivitat del sector privat a usar (i així prestigiar) el valencià. 8. Recuperar la col·laboració amb la societat civil. Els anteriors governs identificaven com ‘l’enemic’ el ric teixit associatiu valencià, i específicament, les associacions que treballen per la llengua i cultura valencianes. No sols les han menystingudes sinó que les han combatudes amb tots els mitjans al seu abast (recordem, per exemple, les multes milionàries –i finalment, declarades il·legals– contra Acció Cultural del País Valencià). Ara s’obri un període en què ajuntaments, diputacions i la mateixa Generalitat podran cooperar honestament amb la societat civil per tal d’assolir l’objectiu comú de restablir la normalitat cultural i lingüística que tota societat necessita. 9. Desconflictivitzar la llengua. Si cal identificar l’èxit més gran entre totes les polítiques antivalencianes que han perpetrat els governs anteriors, jo assenyalaria la conflictivització. Connotar com a conflictiu l’ús d’una llengua és una manera altament efectiva de reduir-ne l’ús i de desanimar tant els parlants actuals com els qui la podrien aprendre. Són molts els aspectes que s’han estigmatitzat per la via d’associar-los amb situacions conflictives (incloent-hi l’ús impune de la violència contra persones, pel fet de parlar en valencià). La palma, però, segurament se l’emporta el tema onomàstic: valencià o català? Els valencians hem dit i diem ‘valencià’ a l’idioma que parlem, des de fa segles. I probablement continuarem fent-ho així. No és un fenomen paranormal; ni tan sols estrany. Ho fan així mallorquins, menorquins o eivissencs, en el nostre mateix àmbit lingüístic, andalusos o argentins en el de l’espanyol, o molts americans dels Estats Units, en l’anglòfon. I això no vol dir que ignoren o que neguen el nom amb què la seua llengua és coneguda internacionalment. Crec que aquest és un bon horitzó per al valencià; una denominació perfectament homologable que no implica cap negació d’identitat amb la resta de variants dels territoris catalanoparlants, i que no s’hi ha de contraposar de cap manera. Caldrà, per tant, reconèixer per llei l’equivalència de la doble denominació ‘català’ i ‘valencià’ a fi de superar definitivament l’ús interessat de la contraposició. 10. Generar models. No sols en l’àmbit polític o institucional s’ha de visibilitzar el valencià com un idioma d’ús normal i perfectament legítim. També cal que es facen visibles models en àmbits com la música, l’espectacle, l’esport, l’oci, les festes, etc. La transversalitat és precisament això. I és això que dota de ‘normalitat’ l’ús d’un idioma; que ho facen els uns i els altres, en tota mena de registres, des dels més col·loquials fins als més cultes, i en tota classe de situacions. Els idiomes normals ja ho tenen, això. Sintonitzem qualsevol cadena de TV en francès, anglès o espanyol i ho podrem comprovar immediatament. La recuperació d’uns mitjans de comunicació propis i autocentrats serà un element central per a poder assolir aquest darrer objectiu. Probablement n’hi ha més, i és segur que tots són interdependents, i que s’han d’aconseguir de manera sincrònica. Si cal resumir tots els objectius en un de sol, diria que la nova administració valenciana ha d’actuar, en totes i cadascuna de les seues iniciatives, amb perspectiva lingüística. Ço és, sense oblidar que tot allò que fem treballa en favor –o en contra– de la llengua que, tot i el caràcter oficial que té reconegut des de fa unes poques dècades, fa més de tres-cents anys que no ha tingut ni tan sols un mínim suport institucional. Avançar cap a la igualtat lingüística és un deure moral i democràtic, que el nou govern no ha de defugir en cap de les seues actuacions.	Durant els darrers vint anys, el País Valencià ha estat el laboratori d’una política lingüística ben planificada, que perseguia un objectiu clar i correctament definit: exterminar el valencià de la vida pública. Per raons de conveniència electoral, aquest objectiu mai no s’ha expressat obertament. Ans al contrari, s’ha disfressat amb una pàtina de folklorisme regionalista … Continue reading Política lingüística per a un país en construcció →	Política lingüística per a un país en construcció	news	
https://www.vilaweb.cat/noticies/lescepticisme-jacobi-lleument-esquerdat/	24/06/2021	Dues coses poden no perdre’s mai: l’esperança i l’escepticisme. D’esperança, Catalunya en va plena, podria vendre’n o regalar-ne a qui en necessités. Pel que fa a l’escepticisme, veniu cap al nord i en sereu servits. No és que vulgui semblar d’humor grisós, ara que l’aire torna a tenir un regust embriagador, i que aquest juliol, ho espero, serà beneït entre tots els juliols. Però l’escepticisme que impera a Catalunya Nord també pot ser una eina útil de reflexió sobre l’especificitat de la revolució catalana. Ho diré doncs, sense embuts: a Catalunya Nord, fora del microcosmos catalanista, gairebé ningú no creu que Catalunya serà independent. Aquest escepticisme és un dels efectes més perdurables de l’educació jacobina, que té com a manament implícit que res no ha de canviar mai enlloc. El jacobinisme és una de les aplicacions més dràstiques del conformisme: una vegada institucionalitzada i consolidada l’organització centralitzada de l’estat, res més no ha de canviar. Així el jacobinisme pot esperar de perdurar per sempre com a única font de seguretat, com a únic camí de prosperitat. I si, a França, una ‘revolució dels somriures’ és impensable és perquè no se li acudiria a ningú de revoltar-se amb bon humor. A França i, doncs, a Catalunya Nord, qualsevol revolta implica demanar més presència a l’estat i, per tant, qualsevol revolta es fa amb angoixa: la idea que l’estat pugui allunyar-se és insuportable. Recordo un dia que explicava la felicitat dels manifestants durant les darreres Diades a un grup de periodistes de Perpinyà. Un d’ells va preguntar-me, molt seriosament: ‘Felicitat? Què vols dir quan parles de felicitat?’ No aconseguia entendre que una manifestació pogués palesar altra cosa que neguit o mal humor. O sigui que imaginar una Catalunya independent, per un esperit impregnat d’ideologia francesa, és gairebé impossible. El conformisme mana: allò que és havia de ser. És clar que aquest conformisme té també un avantatge: quan Catalunya sigui independent, els francesos seran dels primers a passar de l’estat de xoc a l’estat de banalitat i així trigaran poc a admetre la independència com un fet consumat. Pensar que ‘allò que és havia de ser’ jugarà en favor de Catalunya quan Catalunya haurà fet el pas. Mentrestant, a Catalunya Nord impera, doncs, l’escepticisme. Tanmateix, no és l’escepticisme de cara agra que es pot percebre a França. Tot i que la identitat d’aquest territori és en via de destrucció, la percepció del que passa a Catalunya hi és un xic diferent. Escepticisme, sí, a bots i barrals, però també encoratjament. Si pogués resumir la mentalitat septentrional amb vista al procés d’independència en una frase (una mica llarga) aquesta seria, potser: ‘Nosaltres no tenim ni tindrem mai ganes de fer-ho, massa por ens faria allunyar-nos de França, i vosaltres molt probablement no ho aconseguireu, però si mai podeu fer-ho, feu-ho, valdrà la pena, si més no per vosaltres, i ens farà goig que ho hàgiu aconseguit.’ Durant aquests darrers mesos, a Catalunya Nord gairebé tothom pensava que la idea d’independència havia estat una simple flamarada, però ara la gent torna a preguntar: ‘Ho faran, de veritat?’ La força explosiva de la revolució catalana torna a ser perceptible fora dels límits estrictes de Catalunya. Per això, de nou, pregunten. I qui pregunta són sovint persones que no tenen ni la més mínima intenció de separar-se mai de França, gent que a vegades a penes saben dir ‘bon dia’ en català i no senten la necessitat de saber res més d’aquesta llengua. Però gairebé sempre, quan pregunten, es pot copsar en la seva veu un deix d’admiració, un to d’encoratjament. El procés d’independència de Catalunya està realitzant una mena de miracle a Catalunya Nord: esquerdar lleument l’escepticisme nascut del conformisme jacobí. Inconcebible proesa. Quins altres miracles es realitzaran quan Catalunya sigui membre de ple dret de les Nacions Unides?i	Dues coses poden no perdre’s mai: l’esperança i l’escepticisme. D’esperança, Catalunya en va plena, podria vendre’n o regalar-ne a qui en necessités. Pel que fa a l’escepticisme, veniu cap al nord i en sereu servits. No és que vulgui semblar d’humor grisós, ara que l’aire torna a tenir un regust embriagador, i que aquest juliol, … Continue reading L’escepticisme jacobí lleument esquerdat →	L'escepticisme jacobí lleument esquerdat	news	
https://www.vilaweb.cat/noticies/27-s-les-coses-tal-com-son/	24/06/2021	No m’agrada la data ni m’agrada la fórmula. Per què us hauria d’enganyar? Jo era partidari de fer les eleccions aviat i de presentar-hi una llista unitària del gruix de l’independentisme i una segona llista unitària anticapitalista. I m’he quedat sense l’una cosa ni l’altra. Les coses tal com són. Sí que era partidari de l’acord. I n’hi ha hagut. Qui no es consola és perquè no vol, oi? Una cosa que sí que havia escrit és que no volia les eleccions perquè sí. Tan sols les volia si eren per a fer la independència. I unes eleccions al març amb els dos partits forts barallats a mort per a lliurar una batalla a camp obert no ens haurien portat a la independència, sinó a una desfeta total. Estic completament segur que aquesta és la raó de més pes que tenia aquests dies el president Mas per situar l’escenari electoral a la tardor. La crispació entre bàndols era de tal magnitud que fer eleccions ara amb llistes separades hauria estat un suïcidi. La crispació entre bàndols era de tal magnitud que fer eleccions ara amb llistes separades hauria estat un suïcidi. Per tant, tenint en compte com s’havia deteriorat l’ambient aquestes últimes setmanes i descartada la candidatura d’unitat, té sentit que Mas i Junqueras hagin pactat un camí per a refer la confiança sense deixar d’avançar cap a la independència. I trobo especialment encertat que s’arribi a les eleccions amb un pacte tancat sobre el conjunt del full de ruta que, segons que van dir ahir tots dos dirigents, ja és força avançat. Els cinc catalans que es van reunir ahir al Palau de la Generalitat durant quatre o cinc hores van notar el pes de la història a les seves espatlles. Cal reconèixer que l’acord s’ha fet amb bones dosis d’intel·ligència política i pragmatisme. Tanmateix, em sembla prou evident que si a última hora es va actuar així va ser perquè els cinc catalans que es van reunir ahir al Palau de la Generalitat durant quatre o cinc hores van notar el pes de la història a les seves espatlles. Sortir d’aquella reunió sense acord era un fracàs col·lectiu que no es podien permetre. Em semblaria injust de no destacar també l’habilitat del president Mas per reeixir en les situacions més complicades quan tothom considera impossible la missió. Va passar amb la data i la pregunta de la consulta, va passar amb el 9-N i la suspensió del TC, i torna a passar ara amb l’avançament electoral. La capacitat de Mas de resoldre els embolics més grossos és un dels elements que hauria de merèixer més confiança dels ciutadans. La capacitat de Mas de resoldre els embolics més grans és un dels elements que hauria de merèixer més confiança de la ciutadania. D’ací al 27 de setembre hi ha vuit mesos que serviran per a posar a prova la fortalesa del moviment independentista i la seva tenacitat per a ampliar la base social del sí. Serviran també per a comprovar la lleialtat entre les principals forces polítiques a l’hora de construir aquestes estructures d’estat que fan part de l’acord. Amb tot, ara mateix és una quimera pretendre encertar quin serà l’estat de les coses d’ací a vuit mesos. Sigui com sigui, el 27 de setembre farà 110 anys que el diari científic Annalen der Physik va rebre el tractat d’Albert Einstein segons el qual la inèrcia d’un cos depèn del seu contingut energètic. Esperem que la inèrcia del cos independentista sigui d’ací a vuit mesos la que correspon al seu contingut energètic. El 27 de setembre farà 60 anys que l’Espanya de Franco va sol·licitar l’ingrés a l’ONU. No seria una mala correcció que aquesta mateixa data fos el primer pas de la sol·licitud d’ingrés de Catalunya. El 27 de setembre farà 40 anys que l’estat espanyol va afusellar tres militants del FRAP i dos d’ETA. Aniria molt bé que aquesta coincidència servís per a refermar el compromís en la construcció d’un estat molt diferent per a Catalunya. El 27 de setembre farà 83 anys que Gabriel Alomar va expressar a les corts espanyoles l’oposició a un estatut per a Mallorca sense Catalunya. Que aquesta coincidència serveixi per a recordar que la independència del Principat és tan sols un primer pas cap a un futur de llibertat per a la nació sencera. També podem recordar que el 27 de setembre serà l’aniversari de la mort de Bonaventura Carles Aribau, autor de l’Oda a la Pàtria; de Josep Maria de Sagarra, un dels millors escriptors en llengua catalana; i d’Anna Murià, intel·lectual i escriptora que va lluitar contra l’oblit. Si mirem al passat, trobarem moltes dades i experiències que ens convidaran a no fallar el 27-S. Si mirem al futur, encara hi trobarem més raons. Ara que tenim data al calendari, és un bon moment per a deixar enrere els mals moments, la tensió, els retrets i les ferides, per concentrar l’energia en la victòria de la independència.	No m’agrada la data ni m’agrada la fórmula. Per què us hauria d’enganyar? Jo era partidari de fer les eleccions aviat i de presentar-hi una llista unitària del gruix de l’independentisme i una segona llista unitària anticapitalista. I m’he quedat sense l’una cosa ni l’altra. Les coses tal com són. Sí que era partidari de … Continue reading 27-S: les coses tal com són →	27-S: les coses tal com són	news	
https://www.vilaweb.cat/noticies/quatre-bons-proposits-per-al-2015/	24/06/2021	Diuen que quan tanquem un any hem de fer balanç de les coses que hem fet. I també que quan comencem un any nou ens hem de fer bons propòsits. Em sembla que escriure aquelles coses que em sembla que cal millorar aquest 2015 és una bona manera d’estrenar l’any en aquesta columna setmanal. No són els meus propòsits personals, que amb el vostre permís me’ls guardo per mi. Són propòsits col·lectius per a una societat que vol fer passes de gegant per assegurar un futur millor seus fills. Construir un bon model educatiu passa per tornar als mestres i professors el prestigi i reconeixement que es mereixen. Primer. Aquella famosa frase de Pitàgores deia així: ‘Eduqueu els nens i no serà necessari castigar els homes.’ Em sembla que és una bona manera de dir que l’educació és la base imprescindible per construir una societat sana i eficient. Entre d’altres coses, construir un bon model educatiu passa per tornar als mestres i professors el prestigi i reconeixement que es mereixen. També passa perquè els mestres abandonin algunes actituds massa gremials i acceptin que el seu aprenentatge també ha de ser constant al llarg de la carrera professional. L’escola, l’institut i la universitat han de ser institucions centrals de la vida dels pobles i la ciutat. No són aparcaments on es pot deixar els nens unes hores al dia. Cal revalorar la llengua i dotar-la del prestigi social que alguns han volgut devaluar. Segon. Fa uns anys era inqüestionable que la llengua havia tingut un paper fonamental en el manteniment de la identitat catalana. La llengua com a columna vertebral de la nació que va de Salses a Guardamar i de Fraga a Maó. Al Principat, amb l’avenç del procés sobiranista, alguns han volgut amagar aquesta realitat per suposadament facilitar l’arribada de parlants d’altres llengües a la independència. No és la meva voluntat valorar ara aquesta actitud paternalista, sinó recordar que el català ha fet i seguirà fent una funció de cohesió social incalculable. Per no perdre aquesta eina, cal revalorar-la i dotar-la del prestigi social que alguns han volgut devaluar. Una de les formes més encertades de dotar-la de prestigi és que els professionals que la fan servir en l’àmbit de la comunicació en facin un ús adequat. Tercer. Em sembla que seria bo de recuperar una concepció republicana de la vida col·lectiva. Vull dia aquella manera d’entendre la cosa pública com una responsabilitat de cadascun dels individus. Un país millor no es construeix només a cop de reivindicació de drets. És fonamental que els ciutadans, en la seva vida quotidiana, es facin responsables d’allò que fan i veuen fer al carrer. Cal arribar a la convicció individual que cuidar el nostre entorn, els nostres carrers, els nostres trens i autobusos, els bancs, les parets i les places és una manera de cuidar la pròpia casa. Quart. L’autoestima, en la mesura adequada, és imprescindible per viure en pau amb un mateix. Això val per les persones, però també per les nacions. En una societat, estimar-se és conèixer la història, els referents intel·lectuals, polítics, professionals i culturals, respectar les institucions representatives i conèixer la pròpia realitat i valorar la seva pluralitat i riquesa. Al nostre país, per raons històriques d’absència de poder, no s’ha pogut promoure una autoestima raonable. Cal aprofitar el desvetllament de consciència nacional que vivim per recuperar història, referents, i fer més present la realitat de la nació amb tota la seva complexitat i dimensió, de cap a cap dels Països Catalans. De cap manera, els avenços en la recuperació de la sobirania pot comportar una renúncia de la integritat nacional. Són quatre propòsits. N’hi pot haver centenars. Però tot té el seu límit. Espero que la tradició de fer-se propòsits en començar l’any no impedeixi fer-ne de nous sobre la marxa. De moment, prioritzo posar l’educació al centre de la societat, recuperar la llengua amb rigor i fermesa, dotar-se d’un sentit de responsabilitat individual de les coses comunes, i recuperar el fil de la història, conèixer la nació i els seus referents. Bon any nou a tots!	Diuen que quan tanquem un any hem de fer balanç de les coses que hem fet. I també que quan comencem un any nou ens hem de fer bons propòsits. Em sembla que escriure aquelles coses que em sembla que cal millorar aquest 2015 és una bona manera d’estrenar l’any en aquesta columna setmanal. No … Continue reading Quatre bons propòsits per al 2015 →	Quatre bons propòsits per al 2015	news	
https://www.vilaweb.cat/noticies/la-meva-llista-civil-per-la-independencia/	24/06/2021	Sembla que l’escenari cap al 27-S ja s’ha aclarit. Som on podríem haver estat fa més de mig any, però ara això ja tant hi fa. Som on som, a dos mesos d’una fita històrica per la qual ara cal esmerçar tots els esforços i sortir-ne guanyadors. No hi haurà una sola papereta del sí, sinó que n’hi haurà dues i, mirem-ho així, amb aquestes, un gran espectre de la societat que s’hi podrà sentir identificat. El 28 de setembre, doncs, podrà començar la construcció solemne d’un nou estat que, més endavant, es podrà federar amb la resta d’uns Països Catalans encara esquinçats. Si bé, finalment, les llistes no seran apartidistes, és evident que els representants de la societat civil hi tindran una presència destacada. Ja han començat a sonar alguns noms i encara n’apareixeran més en les travesses que es facin aquests dies vinents. Jo també hi he volgut jugar, tot i que la meva llista civil per la independència és una mica especial. És la llista que hauria volgut fer –ni exhaustiva ni exclusiva, només els deu primer noms– i que es fixa en el llegat i la representativitat de cadascun dels noms que la componen. Tots difunts, sí, però ben vius en la memòria col·lectiva d’aquest país. 1. Vicent Andrés Estellés (Burjassot, 1924). El més gran poeta d’aquest país després d’Ausiàs Marc, va dir l’Ovidi. L’escriptor que va versificar la fesomia del país, l’amor i el sexe. Que fa dècades va deixar dit que un dia no podríem més i llavors ho podríem tot. Ja ha arribat el dia. El del ‘Llibre de les meravelles’ i els amants, el ‘valencià de catalana arrel’ i l’autor d’uns versos assumits i difosos amb tots els acompanyaments musicals imaginables. «Assumiràs la veu d’un poble i serà la veu del teu poble, i seràs, per a sempre, poble, i patiràs, i esperaràs, i aniràs sempre entre la pols, et seguirà una polseguera. […] Potser et maten o potser se’n riguen, potser et delaten; tot això són banalitats. Allò que val és la consciència de no ser res si no s’és poble. I tu, greument, has escollit. Després del teu silenci estricte, camines decididament.» 2. Maria-Mercè Marçal (Ivars d’Urgell, 1952). La poetessa de les dones. L’activista per l’alliberament nacional i social. La del PSAN, Nacionalistes d’Esquerres i l’Assemblea de Catalunya. La feminista que morí abans d’hora, que va posar versos a l’amor lèsbic i que va deixar una divisa que ha esdevingut lema de generacions posteriors. La dona de classe baixa i nació oprimida tres voltes rebel. 3. Lluís Maria Xirinacs (Barcelona, 1932). El pacifista de les vagues de fam, exemple de la lluita no violenta, presoner de l’estat. El de la caputxinada, l’Assemblea de Catalunya i la Marxa de la Llibertat. L’ex-sacerdot que va denunciar la farsa de la transició i que va deixar aquest món amb un ‘Acte de sobirania’. «Una nació mai no serà lliure si els seus fills no volen arriscar llur vida en el seu alliberament i defensa.» Estranyament, roman gairebé en la penombra en tot aquest procés cap a la llibertat. Una llista especial de deu i un onzè que es fixa en el llegat i la representativitat de cadascun dels noms que la componen. 4. Joan Fuster (Sueca, 1922). El pare intel·lectual dels Països Catalans. L’autor de ‘Nosaltres, els valencians’. Referent en el debat sobre la identitat nacional, de la represa de la normalització lingüística i de l’intel·lectualisme del país. La ‘mesura de totes les coses’, Fuster i els seus aforismes. «Tota política que no fem nosaltres serà feta contra nosaltres.» 5. Montserrat Roig (Barcelona, 1946). L’escriptora i periodista compromesa amb el país. La de la caputxinada, el PSUC i el Sindicat Democràtic d’Estudiants de la UB. L’entrevistadora dels mestres de la literatura. La que relatà l’horror dels catalans als camps nazis i va maldar per un periodisme culte i feminista. «La cultura és l’opció política més revolucionària a llarg termini.» 6. Blai Bonet (Santanyí, 1926). El cant contra el poder des de Mallorca. El poeta lliure, líric i cívic. El de ‘mai contra els enamorats’ i ‘contra els grocs cacics sempre’, el qui esperava que un dia desapareguessin tots els estats, no pas la gent i les nacions, perquè desapareguessin tots els mals. El de la incompatibilitat entre súbdit i dignitat. El d’un sol país per a tots: «No cal dir Països Catalans. No. País Català i prou. I un sol president. Un president per al País Català.» 7. Salvador Seguí (Tornabous, 1886). El Noi del Sucre, referent de l’anarco-sindicalista català. El del front obrer, la vaga de la Canadenca, la jornada laboral de vuit hores. El qui defensà la preparació intel·lectual i tècnica dels treballadors com a arma revolucionària. El del discurs històric a Madrid com a secretari general de la CNT: «…Nosaltres, els treballadors, com sigui que amb una Catalunya independent no hi perdríem res, ans al contrari, hi guanyaríem molt, la independència de la nostra terra no ens fa por. Estigueu segurs, amics madrilenys que m’escolteu, que si algun dia és parlés seriosament d’independitzar Catalunya de l’Estat espanyol, els primers i potser els únics que s’oposarien a la llibertat nacional de Catalunya foren els capitalistes de la Lliga Regionalista i del Fomento del Trabajo Nacional…» 8. Anna Murià (Barcelona, 1904). Periodista, escriptora i activista, la d’Acció Catalana, Esquerra Republicana i Estat Català. La primera dona que va dirigir un diari català. Malgrat quedar sovint a l’ombra del marit, Agustí Bartra, a qui va dedicar bona part de la seva vida des que es conegueren a l’exili forçat per la guerra del 36-39. Una guerra franquista que va estroncar també la cultura i el periodisme d’aquest país. 9. Joan Salvat-Papasseit (Barcelona, 1894). L’escriptor autodidacte. El poeta humil i rebel, impulsor de la publicació ‘subversiva espiritual’ ‘Un enemic del poble’. L’escriptor de la quotidianitat humana i política. El defensor de l’educació i la cultura com a eines per a la revolta i l’emancipació nacional i social. El de la rosa als llavis i l’escopinada a la closca pelada dels cretins. «La llibertat no és cara per escassa, sinó escassa perquè s’ha de guanyar.» 10. Manuel de Pedrolo (l’Aranyó, 1918). L’escriptor més prolífic de la literatura catalana que es va negar a escriure en cap altra llengua que no fos el català. Un altre que no es va empassar el discurs de la transició espanyola. L’utòpic, lliure i indomable que va lluitar per la llibertat dels Països Catalans fins al darrer moment. L’autor que, malgrat els milers de folis escrits per a la posteritat, va demanar de ser recordat ‘com un català que va restar fidel a la seva terra i la seva llengua’. I tancant la llista, Guillem Agulló (Burjassot, 1974). Assassinat per un grup de neonazis quan només tenia divuit anys i que ha esdevingut símbol de la lluita independentista i antifeixista dels Països Catalans. Memòria, deute i respecte. bel.zaballa@partal.cat	Sembla que l’escenari cap al 27-S ja s’ha aclarit. Som on podríem haver estat fa més de mig any, però ara això ja tant hi fa. Som on som, a dos mesos d’una fita històrica per la qual ara cal esmerçar tots els esforços i sortir-ne guanyadors. No hi haurà una sola papereta del sí, … Continue reading La meva llista civil per la independència →	La meva llista civil per la independència	news	
https://www.vilaweb.cat/noticies/a-grecia-dos-assassinats/	24/06/2021	19Amb els diners dels contribuents europeus rescatem bancs privats. Ho fem a través de Grècia. I en lloc de donar la culpa als bancs, donem la culpa a Grècia. Quina pena que fem, els europeus, darrerament. Rescatem els bancs del nord i fem veure que ajudem els estats del sud. Grècia, exemple majúscul del lamentable estat del liberalisme a Europa. I ara entenc per liberalisme la doctrina econòmica que desitja una mínima intervenció estatal en els afers econòmics. Grècia ens demostra que vivim en un món gens liberal: bancs privats subvencionats, a escala europea. Això sí, ho disfressem d’ajuda a Grècia. El sistema bancari funciona així: amb una mà demano diners a altres bancs i inversors i fins i tot demano que la gent m’hi posi la nòmina. I amb l’altra mà deixo tots aquests diners a un interès més alt del que pago jo. Fàcil. El sistema bancari és tan fàcil com això: per aquí demano diners barats, per allà els deixo cars. Amb una mà demano, amb l’altra deixo. El problema, però, és quan els diners que deixo, no me’ls tornen. Això va passar als bancs privats. Van deixar diners als bancs grecs, les empreses gregues i el govern grec. I els grecs no els podien tornar. Els bancs privats havien deixat diners a uns irresponsables que ara els abandonaven. Les lleis del lliure mercat haurien aconsellat deixar que els bancs s’espavilessin. Si calgués, diu la teoria, deixar-los caure. Doncs va passar el contrari. L’any 2010 els estats europeus van anar als bancs privats i els van dir: els bancs, empreses i govern grec no us tornen els diners? Ja us els torno jo. Farem servir Grècia de pont. Ben aviat la jugada l’explicava, i com ningú, The Economist, bíblia del liberalisme: ‘Si dius que dónes un préstec de 30 € mil milions per oferir l’oportunitat a Grècia de redreçar les seves finances públiques sonarà millor que si dius que perdràs 31 € mil milions per rescatar bancs privats, si Grècia cau. Els governs de la zona euro estant, doncs, disposats a deixar diners a Grècia perquè pugui pagar als inversors de la zona euro, molts d’ells bancs que reben el suport dels mateixos governs. En efecte, s’ofereixen per rescatar-se a si mateixos’. No ho trobeu brillant? Donar diners als bancs a través de Grècia. I en lloc de culpar als bancs, culpar a Grècia. La democràcia representativa i el lliure mercat moren a Grècia. I això no obsta perquè ens preguntem com pot ser que els bancs, les empreses i el govern grec no podien tornar els diners. Aquest és un altre, i molt interessant, debat. Sigui com sigui, aquí tenim ciutadans europeus subvencionant bancs privats, que no han sabut calcular a qui deixaven diners, i s’han trobat amb un forat, i venem la jugada com si fos ajuda a Grècia. I no. O com a mínim, no ben bé. Que aquí també s’ha ajudat als bancs, a través de Grècia. L’altre assassinat que hem viscut aquests dies al sud de la mediterrània ha estat la democràcia parlamentària. Aquest invent que diuen que funciona tan malament però que no en trobarem de millor. En una sola setmana hem vist com el poble grec votava ‘no’ en referèndum a uns plans d’austeritat. La victòria va ser del 61 %. Doncs una setmana més tard el Parlament votava just el contrari. Un sí a uns plans d’austeritat. Són uns nois molt macos, tots plegats. andreu.barnils@partal.cat	19Amb els diners dels contribuents europeus rescatem bancs privats. Ho fem a través de Grècia. I en lloc de donar la culpa als bancs, donem la culpa a Grècia. Quina pena que fem, els europeus, darrerament. Rescatem els bancs del nord i fem veure que ajudem els estats del sud. Grècia, exemple majúscul del lamentable estat del … Continue reading A Grècia, dos assassinats →	A Grècia, dos assassinats	news	
https://www.vilaweb.cat/noticies/ara-es-lhora-la-candidatura-del-si-si/	24/06/2021	Tants mesos que si sí que si no, i mira com hem avançat en pocs dies: a hores d’ara sembla que ja ningú no dubta que una única candidatura a favor de la independència és per força el cavall guanyador. I l’estira-i-arronsa, segur que inevitable, és sobre qui la integrarà. Més concretament, si s’hi incorporaran ‘polítics en actiu’, que en diuen. I encara més en concret, si hi cabrà el president Mas o encabir-l’hi frustrarà l’operació. Jo hauria preferit que, en comptes de parlar de llista sense polítics, es digués que seria una llista sense partits. Sense candidats de partit. Aquesta és la força de la proposta, em sembla: en el nostre sistema polític la contesa electoral acaba reduint-se, sempre, ras i curt, a una batalla de sigles. Doncs com que aquesta convocatòria la volem extraordinària, n’alterem els fonaments: no hi ha sigles, almenys a la banda del sí-sí. Per bé que, formalment, la candidatura hagi de ser una coalició electoral de partits amb representació parlamentària (pel cap baix, CDC, ERC, la CUP i Marina Geli), per assegurar-ne la presència en els espais electorals. La fórmula de proposar aquesta llista sense sigles té la virtut que deixa clar per a tothom què volem dir quan diem que les eleccions seran plebiscitàries: no volem triar els diputats que legislaran els pròxims quatre anys ni, entre aquests, la majoria de la qual sortirà el president del govern. No, volem que almenys la meitat més un dels vots emesos siguin a favor de la candidatura del sí-sí. I, a sobre, ja que hi obliga la forma jurídica que té per força el referèndum encobert, que aquests vots es tradueixin també en més de la meitat dels escons del parlament. La qüestió és què cal que facin el parlament i el govern l'endemà, a partir del 28 de setembre, perquè aquella victòria electoral ens acosti significativament a la proclamació de la independència real. Però, qui seurà en aquests escons el temps que sigui que durarà la pròxima legislatura? Vull creure que tot el fum d’aquests dies sobre si polítics en actiu sí o no, i sobre si amb president Mas o ‘amb sense’, és una maniobra de distracció mentre s’analitza i es discuteix la qüestió clau: què passarà l’endemà del 27-S si, tal com hem de fer mans i mànigues perquè sigui, guanya Ara és l’Hora, la candidatura del sí-sí? O sigui: de quina manera s’ha de dur a terme la desconnexió de l’estat espanyol i la proclamació de la independència? Si no s’elegeix nou president de la Generalitat, hi podran avançar gaire el parlament i l’actual govern en funcions durant els dos mesos que tindran de coll fins a les preceptives noves eleccions? Si finalment el president surt de la candidatura majoritària ‘sense polítics en actiu’, hi podrà avançar gaire el govern que presidirà aquest ‘no polític’? Tindrà l’autoritat i la legitimitat necessàries, als ulls del país, davant les institucions hostils de l’estat espanyol, davant les reticents institucions europees, davant el món? Potser aconseguirà prou autoritat i legitimitat si, com s’ha proposat, n’és conseller en cap Artur Mas, el qual per bé que no hagi estat referendat per les urnes podria obtenir la confiança del parlament? Però si, al final, resulta que per aprofitar el temps i assegurar la desconnexió el següent pas l’ha de continuar encapçalant Mas, no en faríem més via incorporant-lo a la candidatura? La qüestió no és si cal que els ‘polítics en actiu’ tinguin lloc o no en tinguin en la candidatura guanyadora del 27-S. La qüestió no és si el president Mas hi ha de ser per, d’aquesta manera, ser referendat de passada. No. La qüestió és què cal que facin el parlament i el govern l’endemà, a partir del 28 de setembre, perquè aquella victòria electoral ens acosti significativament a la proclamació de la independència real. Espero amb il·lusió que sigui sobre això que parlem els pròxims dies. Ja sense pausa. izquierdo@partal.cat	Tants mesos que si sí que si no, i mira com hem avançat en pocs dies: a hores d’ara sembla que ja ningú no dubta que una única candidatura a favor de la independència és per força el cavall guanyador. I l’estira-i-arronsa, segur que inevitable, és sobre qui la integrarà. Més concretament, si s’hi incorporaran … Continue reading Ara és l’Hora: la candidatura del sí-sí →	Ara és l’Hora: la candidatura del sí-sí	news	
https://www.vilaweb.cat/noticies/amb-sense-president/	24/06/2021	Tots els que pateixen doncs per la desaparició d’Artur Mas, aquí ho tenen: Mas continuaria de president després de les eleccions. Ni final, ni adéu, ni res. I, segons com, ens podem trobar que sigui precisament Mas que declari la independència de Catalunya. Mas president, Catalunya independent. He de dir, que m’és ben igual qui declari la independència. I no entenc que hi hagi gent que digui ‘amb aquest no’. Em sona a excusa, la veritat. No me’ls crec. A mi si el dia que ens fem independents Mas és president, em sembla bé, si és David Fernàndez, també, i Oriol Junqueras, igual. Que si fos per mi, ja us ho dic ara, us posaria el meu fill de quinze mesos, i que us deixés anar un dels seus Ngè Ngè, i avall. Declaració feta i millor que la d’ells tres, per mi, segur. Però la resta també em sembla bé. I entenc perfectament, de fet no només entenc, sinó que ho vull, que Artur Mas tingui un paper. Un rol. Una cosa a fer. Com tota la resta. Ara que hem arribat fins aquí i no el deixem entrar? Que ens hem tornat bojos? En fi, estic molt a favor de la idea expressada per Oriol Junqueras, i si ara resulta que com a president interí Artur Mas pot ajudar uns mesos més després del 27-S, a l’espera de les segones eleccions on, ara sí, escollirem polítics, a mi em sembla una solució pràctica, útil, i que evita que Josep Guardiola en cas d’anar a la llista de civils, hagi de fer de conseller i Artur Mas, de futbolista. En aquests dies de baralles intenses entre els que volen fer-ho ‘sense Mas’ i els que volen fer-ho ‘amb Mas’ he recordat aquella gran expressió de Joan Clos: l’amb sense. Això del 27-S encara ho farem ‘amb sense’ Mas. Gran expressió que va posar de moda Joan Clos, alcalde de Barcelona, entre els ignorants com jo. No l’havíem sentida mai.I jo encara recordo ara la clarificadora columna que va escriure el periodista Manuel Cuyàs: ‘L’alcalde de Barcelona, Joan Clos, és objecte de befes perquè quan parla utilitza sovint l’expressió «amb sense» per dir sense: «Perseguirem els incívics amb sense aturador.» Quan algú li fa notar la contradicció gramatical ell respon que a Mollet, que és el seu poble, sempre ho havia sentit dir així. Jo sóc de Mataró i també ho he sentit dir i moltes vegades se m’escapa. «Haig d’escriure la columna de dijous i estic amb sense idees (…) Amb sense no vol dir ben bé ‘sense’. Vol dir que si a la botiga no hi ha sucre sempre hi haurà sacarina o que als incívics que fins ara hem aviciat i ens han votat els perseguirem amb aturador i sense aturador’. Sense Mas, però no ben bé sense. Sense polítics, però no ben bé sense. andreu.barnils@partal.cat	00Aquests dies hi ha gent que creu que la llista de la societat civil del 27-S ha de ser sense Mas. Sense Mas, o res. Al seu costat, hi ha qui creu que ha de ser amb Mas. Amb Mas, o res. I jo sóc dels que crec que és possible que s’hagi arribat a … Continue reading Amb sense president →	Amb sense president	news	
https://www.vilaweb.cat/noticies/orwell-2-0-o-digues-me-que-cliques-i-et-dire-qui-ets/	24/06/2021	Des que ens sona l’alarma del mòbil al matí fins que ens fiquem de nou al llit i fem un cop d’ull al Twitter vivim hiperconnectats. Tot el dia. Parlem amb els amics per WhatsApp, enviem desenes de correus electrònics, telefonem, actualitzem el Facebook, obrim pestanyes del navegador i comprem per internet. I tot això deixa un rastre del qual perdem el control. Dades que surten dels telèfons i els ordinadors, viatgen a velocitat supersònica a tot el món i deixen fitxats tots els nostres moviments. En alguna banda hi ha emmagatzemades dades que ho diuen tot de nosaltres. En algun indret hi ha empreses i governs que, si volen, poden saber-ho tot de nosaltres. A quina hora ens llevem, amb qui parlem i quan, quina marca de llet comprem, quants diners gastem i en què, totes les vegades que fem passar la targeta de dèbit, les converses que tenim per webcam, les fotos que ens enviem, què llegim, què cerquem a Google, què ens agrada a Facebook, què comprem a Amazon. Milers de dades que dibuixen un perfil de cadascú molt més acurat del que podríem fer-nos nosaltres mateixos. Que permeten de saber quants anys tenim, si vivim sols o en família, si ens agraden els iogurts naturals o descremats, a quines entitats paguem quota, on volem viatjar, per quin partit tenim preferència, quantes copes fem quan sortim. I tot plegat encara creix i creixerà amb l’internet de les coses, que ja el tenim aquí per a fer-nos la vida més fàcil i còmoda. Edward Snowden va fer saltar l’alarma quan va revelar que els governs nord-americà i britànic feien servir programes informàtics per a vigilar-nos a tots. (Sobre Snowden, un llibre: ‘No place to hide‘ de Glenn Greenwald; i un documentari: ‘Citizenfour‘ de Laura Poitras.) Ja no cal ser sospitós de res, ho som per defecte. Ja no calen espies infiltrats enlloc, l’espionatge d’avui és una vigilància massiva a cop de clic. Ja no calen càmeres minúscules ni bolígrafs-micròfon, n’hi ha prou d’encendre el mòbil o obrir el Chrome. Sense sospites, presumpció d’innocència ni ordre judicial. Sembla que és el preu a pagar i que ja ens està bé. Renunciem a la privacitat en canvi de poder estar hiperconnectats sense desembutxacar més que la tarifa de la companyia telefònica. Que tenim alternativa, potser? Apaguem el router, desendollem l’ordinador, llencem el mòbil a les escombraries i anem a viure a les muntanyes? Per què? No ens fa res que ens espiïn, tampoc no tenim res a amagar, oi? Total, només són uns drets fonamentals de res passats pel clatell. Hem acceptat les condicions d’ús i totes les ‘cookies’. Però no, no es tracta de si tenim res a amagar, sinó que la nostra vida privada no hauria de ser en venda ni subjecta a cap mena d’espionatge. I menys privacitat és també menys llibertat d’expressió. O és que t’atreveixes a dir tot allò que diries si sabessis que no et vigilaven? Potser és normal que en una reunió d’un gabinet de crisi deixin els mòbils a fora o en treguin la bateria, però no crec que ho sigui que la gent normal i corrent hagi d’estar pendent de si li intervenen qualsevol conversa privada que hauria de ser intransferible. I de passada, amb totes aquestes dades, amb cada clic, amb cada enllaç, amb cada vídeo, amb cada correu, les empreses fan el negoci del segle i ens limiten i controlen la intimitat. Ens assalten tothora amb anuncis personalitzats i ens encotillen la visió de les coses i el ventall d’opcions. 01No, l’alternativa no pot ser, ni ha de ser, anar a viure a una cova, només faltaria. Voldria que hi hagués una mica menys de resignació i més enuig. Que no calgui ser cap expert en noves tecnologies ni aprendre criptografia per a esquivar un espionatge massiu que ens assetja una vida privada de la qual ningú no n’ha de fotre res. I ara, si em dispenseu, vaig a esborrar l’historial de navegació que he fet servir per a escriure aquest article.	Des que ens sona l’alarma del mòbil al matí fins que ens fiquem de nou al llit i fem un cop d’ull al Twitter vivim hiperconnectats. Tot el dia. Parlem amb els amics per WhatsApp, enviem desenes de correus electrònics, telefonem, actualitzem el Facebook, obrim pestanyes del navegador i comprem per internet. I tot això … Continue reading Orwell 2.0, o digues-me què cliques i et diré qui ets →	Orwell 2.0, o digues-me què cliques i et diré qui ets	news	
https://www.vilaweb.cat/noticies/la-samarreta-i-la-corbata/	24/06/2021	L’expectació és alta. A mesura que s’acosta l’hora, els càmeres s’apleguen a l’entrada del CCCB, esperant que arribi el president Artur Mas. David Fernàndez hi és des de fa una estona i fa passar el temps entre converses amb periodistes, convidats i pipades de cigarreta. Els ha citats VilaWeb per a celebrar els vint anys del diari, el digital degà a Europa. Des d’on som es veu l’interior de la llibreria Laie, on hi ha un gran cartell que clama ‘+ poesia, si us plau’, i servidora pensa que potser també és això que fa falta en aquests temps. Arriba la ‘primera dama’, Helena Rakosnik, i poc després el conseller Francesc Homs i Jordi Turull, president del grup parlamentari de CiU, que saluda Fernàndez amb un copet a l’esquena. A veure quina samarreta portes avui?, sembla que li digui. ‘Sempre li demanem per la samarreta’, explica a Rakosnik, que la feia petar amb el diputat cupaire. N’ha triat una que reivindica Salvador Allende, el de la unitat popular xilena mort un 11 de setembre. La porta mig camuflada amb una camisa oberta que, durant la conversa amb Mas, reconeixerà que la hi han deixada. I les sandàlies amb què es va encarar a Rodrigo Rato en una comissió de novembre de fa dos anys. Finalment arriba el president Artur Mas. Salutacions protocol·làries i es disparen els flaixos. Per primera vegada, Artur Mas i David Fernàndez asseguts davant el públic per a compartir impressions i anècdotes. Dos polítics que representen ideologies ben distants i s’han trobat sumant forces per un objectiu comú, que és el més gran envit que ha entomat aquest país. Per captar una nova abraçada entre tots dos, els càmeres s’hauran d’esperar al final de l’acte. Ah, l’abraçada! És el que fa despertar els primers aplaudiments quan David Fernàndez –algú ‘proper’ i ‘tendre’, en paraules de Mas– diu que se’n sent orgullós i que la reivindicarà sempre. Els convidats ja han anat passant i han omplert tota la sala. Personalitats a les primeres files, com ara Roger Albinyana, Gemma Calvet, Miquel Calçada, Jaume Ciurana, Jordi Cuixart, Jordi Cuminal, Carme Forcadell, Patrícia Gabancho, Marina Geli, Carme-Laura Gil, Arcadi Oliveres, Santiago Vidal, Vicenç Villatoro, Salvador Esteve. I Martí Estruch, Liz Castro, Maria Bohigas, Guillem d’Efak, Lloll Bertran, Julià de Jòdar, Ventura Pons, Blanca Serra, Celdoni Fonoll, Carme Junyent, Vicenç Lozano. I més, que fa temps que són de la casa, com Ernest Sena, Roser Giner, Marc Belzunces, Josep Blesa, Joan Josep Isern, Gemma Pasqual. I desenes de cadires ocupades per lectors i subscriptors sense els quals, com recordava Partal, no som res. Es tracten de tu de bon començament. I tots dos se senten còmodes, es palpa de seguida. ‘Estem aquí de bon rotllo’, diu el Molt Honorable, que fins i tot es deixarà anar rient-se de la seva paròdia del ‘Polònia’ amb un ‘amb il·lusió’. Parlen del 9-N i recorden la tensió de les setmanes prèvies, d’aquelles reunions en què semblava que tot se n’anava en orris. De fet, el motiu de la cita és també presentar el llibre ‘Desclassificat: 9-N’, del director de VilaWeb, Vicent Partal, que modera la conversa. Al final se’n van sortir. ‘Ho van fer els de la samarreta i els de la corbata, aquesta va ser la revolució’, diu Artur Mas. Em descompto de les vegades que la sala irromp en aplaudiments. La samarreta i la corbata. Tot i que avui Mas no porta pas corbata, i Fernàndez s’ha posat una camisa damunt la samarreta. Del 9-N al 27-S, amb les tensions actuals i nous panorames. Que sí, que les eleccions del setembre seran unes eleccions plebiscitàries, asseguren, i més aplaudiments. Mas avisa: ‘No deixeu que ens canviïn l’eix d’aquestes eleccions.’ Fernàndez avisa: ‘El procés català és autònom del procés que es faci a Espanya.’ I la deixa anar: ‘Nova política és diàleg. És més “nova política” una abraçada que determinats estirabots.’ I defensa novament la necessitat de ‘feminitzar’ la política. També la deixa anar Mas: ‘La independència no és d’esquerres ni de dretes. O és independència o no ho és.’ Potser és que la independència és de tots perquè és una qüestió de democràcia i sobirania real, i perquè no hi pot sobrar ningú que la vulgui, penso. I cal maldar per sumar-hi tota la gent possible, també. Ens en sortirem? Ja era estrany que no es fessin citacions en aquest acte. Mas recorda un proverbi africà que Fernàndez coneix perquè l’esmenta Eduardo Galeano en un dels seus llibres: ‘Fins que els lleons no tinguin els propis historiadors, les històries de cacera sempre glorificaran el caçador.’ David Fernàndez respon amb un proverbi àrab: ‘Qui vol fer alguna cosa troba l’estri; qui no, una excusa.’ I aquí som avui, conscients que ens la juguem com a país aquests mesos que vénen. Tenim els estris i no s’hi pot valdre cap excusa. El públic es posa dempeus per acomiadar els convidats. I sí, arriba la foto de la vetllada. La segona abraçada (pública) entre el president de la Generalitat i el diputat de la CUP, que són, per damunt de tot, dos homes que s’han trobat pel camí i que s’aprecien des del respecte personal i la distància ideològica. Els llums s’encenen i la gent fa cua per a fer-se fotos amb ells, com dues estrelles. ‘Amb dos Messi, això és més fàcil’, diu Partal amb el micròfon ja tancat. Una mica de poesia.	L’expectació és alta. A mesura que s’acosta l’hora, els càmeres s’apleguen a l’entrada del CCCB, esperant que arribi el president Artur Mas. David Fernàndez hi és des de fa una estona i fa passar el temps entre converses amb periodistes, convidats i pipades de cigarreta. Els ha citats VilaWeb per a celebrar els vint anys … Continue reading La samarreta i la corbata →	La samarreta i la corbata	news	
https://www.vilaweb.cat/noticies/minguet-batllori-encara-no-sabem-si-els-nous-dirigents-desquerres-entenen-que-la-cultura-ha-de-ser-transformadora/	24/06/2021	Joan M. Minguet Batllori, professor d’història de l’art a la UAB i president de l’Associació Catalana de Crítics d’Art (ACCA), d’uns anys ençà ha estat una de les poques veus clares, altes i crítiques amb les polítiques culturals que ha impulsat el conseller Ferran Mascarell, per la manca de diàleg amb els creadors, per la cerca de la cultura del consumisme i la defensa prioritària de la indústria cultural. Per la frivolitat, banalització i demagògia que s’ha instal·lat en el món de la cultura i també per la manca de veus crítiques entre els creadors mateix. Les reflexions entorn d’aquests temes, les ha anades publicant al seu bloc, ‘Pensacions’, i en alguns mitjans de comunicació com ara VilaWeb. I ara ha fet una selecció d’articles, amb alguns d’inèdits, que ha aplegat al llibre ‘Contra la “cooltura”. Art i política a Catalunya’ (Edicions Els Llums). Hi hem parlat, mirant endavant, perquè el moment és ple de canvis i tot s’accelera. O potser no… —Han arribat aires de canvi i tot s’accelera. El vostre llibre sembla que fixi un moment que potser s’esvaeix, just abans dels canvis. Però potser no. Creieu que tots aquests canvis en el govern municipal de Barcelona i València, a la Generalitat Valenciana i al Govern de les Illes Balears, i més enllà en l’actitud de Grècia davant la Unió Europea, i la necessitat de noves formes d’administració amb valors no neoliberals… Tot això creieu que també es traduirà en canvis en el món de la cultura? —Tots els canvis que ara succeeixen són històrics i il·lusionants. Venim d’una època de molta mediocritat, d’una quotidianitat poc esperançadora. La cultura en aquest període anterior ha perdut molta dignitat. Només cal donar una dada: la Generalitat de Catalunya, en la partida de Cultura, ha assolit el pressupost més baix de la història recent (0,7%). Però també és cert que estic expectant per veure si els nous dirigents d’aquestes esquerres transformadores estan d’acord amb els qui pensem que la cultura ha de ser transformadora. Això encara no ho sabem. Però hi confio, perquè la cultura es defineix per les polítiques culturals i no per les estructures. —Home, que el govern d’Ada Colau només atorgui el rang de comissionat a la responsable de més altura de l’àmbit cultural de l’Ajuntament de Barcelona, Berta Sureda, sembla poc esperançador. Ni regidora ni delegada, comissionada… —La cosa important són les polítiques culturals, no qui les fa. Jo em crec els programes culturals que han treballat Òscar Abril, Marcelo Expósito i alguns altres. I són els únics que es van pronunciar sobre l’episodi recent del MACBA, per exemple. Sí que sé que la cultura no és la prioritat de la política convencional. Si des del 2010, amb Mascarell a la conselleria, hem esperat el diàleg amb els artistes i pensadors, ara podem esperar a veure què passarà. I sobre el comissionat, doncs, pot ser bo o dolent. Ja ho veurem. Tenir una regidora de Cultura no és garantia de res. Mireu, si no, la Generalitat i les formes autocràtiques del seu Departament de Cultura, com en són de dolentes. Hem de veure com l’Ajuntament de Barcelona es relaciona de portes enfora amb l’àmbit de la cultura. —Aquests darrers temps, la cultura ha perdut centralitat i també ha deixat de ser referent. És preocupant? —Des del 1979, la cultura ha tingut poca importància i centralitat, tot i que ens han venut que sí que en tenia. Sobretot la contemporània. Perquè la visió del passat sí que s’ha mostrat. Lògic, l’art del passat sempre és mal·leable. Però els governs municipals no han tingut una actitud propositiva. I sí que és preocupant, sobretot en un moment en què construïm un país nou. La cultura, en l’eó institucional, té una presència residual, quasi decorativa. Sort que el món cultural i artístic mostra símptomes de reactivació. Si només valores la cultura pel nombre de visitants que aconsegueix un equipament, deixa d'existir la cultura amb càrrega crítica. —Efectivament, en el full de ruta aprovat per CDC, ERC, l’ANC i Òmnium, la cultura no apareix. Es parla d’eleccions amb caràcter plebiscitari; recuperació de l’àmbit social en temes d’educació, sanitat i pensions, com a drets socials i serveis públics essencials. Quan algú va demanar a Carme Forcadell per aquest oblit, va dir que la cultura era un tema identitari i que ara calia ser forts en l’àmbit social. Tanmateix, no li parlàvem pas de cultura catalana sinó de cultura. I, per una altra banda, que no són vasos comunicants imprescindibles uns i altres per construir un país i una societat madura? —Allò que podria ser enriquidor, que el món cultural visqui enmig d’un moment polític fascinant, siguis de l’opció sobiranista o no ho siguis, sembla un obstacle. D’una banda, la política no demana l’opinió de pensadors i artistes; d’una altra, sembla que el món de la creació no es vulgui involucrar, ni tan sols prendre posició, en aquest període tan munífic. Tot el procés s’ha fet d’acord amb les opinions i les decisions de polítics, economistes i periodistes; els intel·lectuals han estat foragitats del debat. Hi ha poc interès en el món cultural. I a sobre, ha arrelat aquesta idea perversa que es fa des de la conselleria, de la cultura com a consum, la indústria cultural enfront de la cultura transformadora, que interroga, que crea sentit crític, que és incòmoda… Si només valores la cultura pel nombre de visitants que aconsegueix un equipament, deixa d’existir la cultura amb càrrega crítica. —Això em fa pensar en l’empremta que ha deixat Laurence Rassel a la Fundació Tàpies. Un patrimoni valuós que no es pot quantificar. —Al llibre, hi incloc una cita de John Berger, que diu: ‘L’èxit en la societat actual és una qüestió de quantitats: nombre de còpies d’un disc, de visitants en una exposició, de llibres venuts. És aquí on mana el mercat, però el mercat ignora que el que importa de l’art és la seva vida subterrània, allò que passa quan una persona es veu afectada pel que ha vist, ha escoltat, ha llegit. Aquesta persona ja deixa de ser la que ha estat, pot actuar de manera diferent. Però és això, precisament, el que no es pot quantificar. Aquests minúsculs canvis que l’art desencadena no són ni tan sols fàcils d’explicar.’ L’aparició de la cultura de masses transforma la vida subterrània de l’art. I mentre la Fundació Tàpies s’ha obert a la societat catalana, el MACBA ha viscut aliè a aquesta societat, sense comptar amb experts, professors universitaris, ni artistes d’aquí (llevat del període que havien iniciat Valentín Roma i Paul Preciado, fulminats de males maneres). És clar que es produeix una tensió entre la vida subterrània de l’art i les audiències. Jo vull que la cultura se socialitzi. Però cal socialitzar la cultura sense frivolitzar-la, sense banalitzar-la, sense fer demagògia. Això ho sabem bé els professors universitaris que ens hem de fer entendre a les aules, però no estem allà per explicar acudits. —Expliqueu-vos. —El Museu Picasso és pleníssim de visitants i tothom està content. I el poder institucional vol que tots els altres museus siguin plens de visitants. I la societat sembla que pensi que això és de sentit comú. Però i si aquest supòsit inhabilita el museu Picasso per ser transmissor d’idees i de cultura? Perquè un museu ha de servir per a mirar, però aquesta mirada ha de servir per a alguna cosa més, per a aprendre, per a reflexionar, almenys en un nombre indeterminat de visitants. Però si aquells visitants que van al museu no solament per mirar, sinó també per veure-hi, es troben amb les sales atapeïdes de gent, si més que la sala d’un museu sembla el passadís d’un metro, com es produirà la transmissió de coneixement, la interrogació que les obres de Picasso, de Miró o els frescs romànics del MNAC poden suscitar en el visitant contemporani? Si la gent de la cultura no es revolta, la societat està perduda. —I com s’ha de fer, doncs? —Trobant l’equilibri entre la vida subterrània de l’art que enunciava Berger i la lògica voluntat d’arribar al màxim nombre de gent. No dic que sigui fàcil. Però això s’aconsegueix evitant la banalització, entenent que el concepte d’audiència tot sol és una idea bastarda si parles de cultura. I això s’aplica a tots els ordres de la societat. A la televisió, massa sovint és més important com es diu una cosa i no què es diu, com denuncio en un moment del llibre. —El periodisme hi té molt a fer, en aquest terreny. —El periodisme s’ha de repensar, perquè ha acceptat una redirecció dràstica cap a la cultura de l’entreteniment, apuntant-se a la promoció d’una pel·lícula de Hollywood o a la promoció d’una novetat d’un gran grup editorial. Allò que és difícil del periodisme cultural és triar i descobrir i donar veu als qui no en tenen. I com que això es fa tan poc, empobreix. Em nego a acceptar aquella idea que diu que l’espectador vol sentir allò que ja coneix. Ja ho va dir Chesterton: ‘El periodisme consisteix a dir que X s’ha mort a algú que no sabia que era viu.’ —El periodisme també és un reflex de la societat. —Sí, però des de dins s’han de canviar algunes coses. Perquè jo que sóc molt futboler, em pregunto per què han crescut tant les planes centrífugues d’informació esportiva. Més i tot: la televisió pública catalana cal que dediqui tot un canal a l’esport? Això és insòlit. Tots sabem que hi ha dies que no hi ha notícies esportives, però, és clar, la premsa especialitzada, els telenotícies que ja tenen instal·lada una parcel·la dedicada a l’esport, tot un canal especialitzat… tots aquests han d’omplir les seves quotes amb circumloquis i reflexions del tot banals. —En aquesta situació de crisi, també el sector cultural ha preferit la tebior, no obrir debat ni implicar-se. Des de quan els creadors han deixat de ser crítics i combatius i per què? —El silenci del sector cultural és vergonyós. Des del 2013 que ho vaig començar a denunciar en els apunts al bloc i continuem igual. Hi ha una gran falta de combat. O de simple posicionament. I si la gent de la cultura no es revolta, la societat està perduda. Jo deixaré la presidència de l’ACCA el mes d’abril o maig de l’any que ve i aleshores m’agradaria escriure moltes coses que pel càrrec que ocupo no he pogut dir. —Potser us tocarà de criticar i fer entendre als moviments d’esquerres que la cultura és imprescindible per a transformar la societat. —Avui és imprescindible que algú els expliqui que la cultura pot anar contra el sistema, no perquè s’instal·li en això que els polítics mediocres en diuen antisistema, sinó perquè l’art i la cultura impliquen qüestionar moltes coses. No pot ser que forces d’esquerra tinguin la debilitat de pensar que la cultura popular és la que manté els concursos de pintura ràpida o les associacions folklòriques. Això ho deia gent d’ICV. I tampoc pot ser que la gent d’ICV o de la CUP votin a favor de dedicar el cànon de les empreses de telefonia només a la indústria cinematogràfica. Per què només al cinema? I quin cinema faran? Jo crec que aquests partits quan hi van votar a favor no havien fet aquesta reflexió. —Com les enfoqueu, les polítiques culturals? —El món es mou per tensions. I aquí des de les polítiques culturals cal arribar al màxim de gent sense fer populisme ni demagògia. Alhora, cal tenir cura de la cultura minoritària, perquè també és fonamental que existeixi. Perquè la cultura ha de ser transformadora. La cultura no fa revolucions però ha d’interrogar la gent. —Això que passa al MACBA, és un símptoma de què? —Símptoma que tota la societat catalana ha deixat en mans de quaranta persones les decisions d’un museu d’interès nacional. El MACBA s’ha de refundar profundament i s’ha de recol·locar. No pot ser que la Fundació MACBA tingui aquest superpoder i pugui censurar exposicions, que només sigui aquest organisme que compri obra, que no se sap si és pública o privada, etc. La fundació no pot fer un xantatge permanent a la societat catalana. La gent de la Fundació MACBA hauria de practicar la generositat del col·leccionisme anglosaxó, allò que coneixem per filantropia; i si no volen tenir aquest paper haurien de fer com la Fundació Vilacasas; aquest senyor, amb els seus diners, ha creat la seva col·lecció i després l’ha convertida en un museu, sense subvencions públiques, sense xantatges. —Creieu que pot canviar la Fundació MACBA amb la desaparició de Leopoldo Rodés? —Tal com deia abans respecte al nou Ajuntament de Barcelona, crec que la cosa no depèn o no ha de dependre de les persones. Es tracta de canviar les polítiques. En aquest cas, humilment crec que cal refundar el sistema de govern del MACBA. La societat catalana ha de tenir un museu veritablement públic, amb un sistema de compres transparent (tu saps millor que ningú que les xifres d’inversió són un misteri), amb la intervenció dels protagonistes de la cultura catalana, que són els artistes i els pensadors, no els polítics i els funcionaris de torn.	Joan M. Minguet Batllori, professor d’història de l’art a la UAB i president de l’Associació Catalana de Crítics d’Art (ACCA), d’uns anys ençà ha estat una de les poques veus clares, altes i crítiques amb les polítiques culturals que ha impulsat el conseller Ferran Mascarell, per la manca de diàleg amb els creadors, per la … Continue reading Minguet Batllori: ‘Encara no sabem si els nous dirigents d’esquerres entenen que la cultura ha de ser transformadora’ →	Minguet Batllori: 'Encara no sabem si els nous dirigents d'esquerres entenen que la cultura ha de ser transformadora'	news	
https://www.vilaweb.cat/noticies/colau-no-assistira-a-linici-dobres-del-tren-llancadora-a-laeroport-del-prat/	24/06/2021	La batllessa de Barcelona, Ada Colau, ha lamentat que la ministra de Foment espanyola, Ana Pastor, hagi vingut a Barcelona ‘sense comunicar-se amb l’ajuntament’, per presidir l’acte d’inauguració de les obres del tren-llançadora a el Prat. Colau, que no ha assistit a l’acte, ha informat que va sol·licitar una reunió amb Pastor aprofitant la visita, i que la ministra va declinar la trobada argumentant problemes d’agenda. La batllessa ha insistit que el consistori té ‘interès’ en reunir-se amb Pastor per tractar temes ‘urgents’ per la ciutat com les obres de la Sagrera, que ha contraposat amb el tren-llançadora a l’aeroport, una inversió que l’ajuntament ‘no hagués fet’. Ada Colau ha subratllat que per a l’ajuntament les obres del tren llançadora que unirà el centre de Barcelona amb la T1 de l’Aeroport d’el Prat ‘no són una prioritat’. L’ajuntament, ha afegit, ‘no les hagués fet’ perquè hi ha ‘altres mecanismes de transport i està prevista la propera arribada de la L9’. És més, Colau ha reiterat que la ciutat te ‘altres prioritats que no poden esperar i que es troben estancades’, i ha posat com exemples les obres de l’estació i l’accés a La Sagrera, millores a rodalies o els accessos ferroviaris al port de Barcelona. L’Ajuntament no ha enviat cap representant a l’acte de col·locació de la primera pedra de les obres del tren llançadora a l’Aeroport. No obstant això, l’alcadessa ha fet saber que quan van conèixer per la premsa la visita ministerial van contactar amb el gabinet d’Ana Pastor per sol·licitar-li una reunió, coincidint amb el seu viatge a Barcelona. Segons Colau, des del Ministeri van declinar aquesta possibilitat perquè, literalment, Pastor ‘no tenia temps’. La batllessa ha lamentat aquesta situació i ha insistit en l’interès del consistori per reunir-se amb la ministra i abordar aquelles qüestions que sí que considera ‘urgents’ i prioritàries. Per això l’ha emplaçat a formalitzar una trobada ‘quan abans millor pel bé de tothom’.	La batllessa de Barcelona, Ada Colau, ha lamentat que la ministra de Foment espanyola, Ana Pastor, hagi vingut a Barcelona ‘sense comunicar-se amb l’ajuntament’, per presidir l’acte d’inauguració de les obres del tren-llançadora a el Prat. Colau, que no ha assistit a l’acte, ha informat que va sol·licitar una reunió amb Pastor aprofitant la visita, … Continue reading Colau no assisteix a l’inici d’obres del tren llançadora a l’aeroport del Prat →	Colau no assisteix a l'inici d'obres del tren llançadora a l'aeroport del Prat	news	
https://www.vilaweb.cat/noticies/david-grosclaude-despres-de-la-vaga-de-fam-ha-estat-una-victoria-col%c2%b7lectiva/	24/06/2021	La vaga de fam en defensa de l’occità del conseller regional d’Aquitània, David Grosclaude, va finalitzar ahir al vuitè dia. A les 19.30 va posar fi a la seva mobilització després de rebre una garantia escrita dels ministeris d’educació i cultura francesos en què es comprometien a impulsar l’Oficina Pública de la Llengua Occitana (OPLO). Ha reposat durant la nit i aquest matí hem parlat amb ell. Ha fet l’esforç de parlar en català per explicar-nos les primeres sensacions i explicar-nos quin paper espera que jugui l’OPLO. —Com us trobeu després de no haver menjat res durant vuit dies? —Visitaré el metge al llarg del dia d’avui per fer-me una revisió però tot va bé. Vuit dies sense menjar no és molt, és un període raonable. Es pot suportar fàcilment. Estic molt content. Ara tenim una garantia escrita i hem d’aplicar-la. —Com vàreu rebre el document escrit? —Com dieu els catalans va arribar a dos quarts de vuit. És una còpia d’una carta enviada als dos presidents dels Consells Regionals d’Aquitània i Migdia-Pirineus de part dels dos ministres de Cultura i Educació. Ens donen la garantia que abans que acabi l’estiu es crearà l’Oficina Pública de la Llengua Occitana. El més interessant, i que no hauríem aconseguit sense aquesta protesta, és la participació de l’estat a nivell pressupostari. Participarà en el finançament de l’oficina. La quantitat que aportin s’ha de negociar però serà similar al que aportem les dues regions. 'Volem impulsar una política lingüística que a deu o quinze anys vista ens permeti recuperar parlants.' —Us esperàveu que la mobilització acabaria així? —Sí, però m’esperava que seria més llarg. M’havia conscienciat que serien dues setmanes o una mica més. He plantejat un problema polític i la mobilització començava a ser important, amb més persones que volien unir-se a la vaga de fam. Ahir al migdia va començar a Tolosa una dona i a les set va acabar amb mi. La mobilització ha sigut crucial. No hi ha cap victòria individual, és col·lectiva. —Com afavorirà la OPLO la llengua occitana? —Tenim l’exemple de l’Oficina Pública de la Llengua Basca que treballa des del 2003 i ara està començant a veure els resultats positius de la feina feta. Per exemple, el nombre de parlants del basc a França ha deixat de baixar. Volem impulsar una política lingüística que a deu o quinze anys vista ens permeti recuperar parlants. —Amb quines eines es treballarà? —Tenim una població de 1,2 milions parlants però més de dos milions de parlants passius, és a dir, que entenen l’occità però que no el saben parlar. Són gent que necessita llocs socials per parlar, classes on aprendre a escriure, una dinàmica pública. Només un u per cent dels nens van a l’escola bilingüe o en occità. Això és molt poc. Hem d’escolaritzar una generació en occità per poder recuperar la llengua i així crear diaris, ràdios, literatura moderna; una dinàmica cultura al voltant de la llengua. —Quina importància té aquest reconeixement? —Els defensors de l’occità estàvem desesperats i ara amb aquesta mobilització ha servit per entendre que hi ha possibilitat de fer la pressió necessària i que podem obligar l’estat francès a prendre decisions. Ens ha donat ganes de seguir defensant l’occità. Hem donat una mica més d’energia als que defensem els drets lingüístics.	La vaga de fam en defensa de l’occità del conseller regional d’Aquitània, David Grosclaude, va finalitzar ahir al vuitè dia. A les 19.30 va posar fi a la seva mobilització després de rebre una garantia escrita dels ministeris d’educació i cultura francesos en què es comprometien a impulsar l’Oficina Pública de la Llengua Occitana (OPLO). Ha … Continue reading David Grosclaude, després de la vaga de fam: ‘Ha estat una victòria col·lectiva’ →	David Grosclaude, després de la vaga de fam: 'Ha estat una victòria col·lectiva'	news	
https://www.vilaweb.cat/noticies/una-dona-suneix-a-la-vaga-de-fam-de-david-grosclaude-per-loccita/	24/06/2021	Evalina Houlès, una ciutadana occitana, ha anunciat que s’uneix a la vaga de fam de David Grosclaude (Twitter, Facebook), conseller regional d’Aquitània que des de fa una setmana està en vaga de fam a Bordeu en defensa de la llengua occitana. Segons publica el diari digital Jornalet, Houlès començarà la vaga al Consell Regional de Tolosa. ‘És el moment per demostrar als polítics i a la societat occitana que som determinants’, diu la ciutadana occitana que espera que més gent se sumi a la vaga: ‘cal mostrar que som molts els que plantegem aquesta demanada’. S’espera que aquest gest de Houlès provoqui una reacció en cadena i més ciutadans occitans s’afegeixin a la vaga. Suport i vagues de fam simbòliques El Consell General d’Aran s’ha sumat a la petició ‘valenta’ de Grosclaude. Es lamenta que ‘calgui arribar a aquestes accions per ser escoltats en la defensa de la pròpia identitat’ i que ‘Europa té una riquesa lingüística que cal protegir i la llengua occitana és un dels seus referents’. Càrrecs electes de les regions occitanes van començar ahir al vespre una vaga de fam simbòlica en defensa de la llengua i en suport de Dàvid Grosclaude. Justament avui a les 18.00 hi ha convocada una concentració a la plaça Royale de Pau per donar suport a Grosclaude. Des d’ahir a les vuit del vespre fins avui a les vuit del matí, tot de càrrecs electes han començat l’acció simbòlica de protesta. En un article al seu bloc, Grosclaude ha fet una crida a seguir el mateix exemple. ‘Els dejunis simbòlics de vint-i-quatre hores poden ser una demostració de la nostra determinació, sobretot, un bon moment per a cridar l’atenció i demostrar que aquest moviment no es limita a un individu i a un sol lloc. Concerneix tot el territori occità. Tots aquests moviments han de demostrar la nostra capacitat de manifestar-nos pacíficament, però amb determinació. Sé que alguns de vosaltres teniu obligacions professionals i no podeu unir-vos al moviment, però podeu donar-hi suport. Hi ha en joc el compliment de les decisions adoptades per les assemblees democràtiques.’ Dàvid Grosclaude, periodista i conseller pel Partit Occità a Aquitània, vol denunciar la inacció de l’estat francès en la creació de l’Oficina Pública de la Llengua Occitana (OLOP). És un projecte que va ser votat per les assemblees regionals d’Aquitània i de Migdia-Pirineus el juny del 2014, però l’estat encara no hi ha donat resposta, malgrat que no requereix la publicació de cap decret al butlletí oficial. L’OLOP serà un organisme interregional per a promoure accions en favor de l’occità en diverses àrees i potenciar el desenvolupament de la llengua. ‘El nombre de parlants continua disminuint i és per aquest motiu que la prioritat de l’organisme seria la gent jove’, explica. La vaga de fam ha rebut suport de totes les regions occitanes, inclosa la Vall d’Aran.	Evalina Houlès, una ciutadana occitana, ha anunciat que s’uneix a la vaga de fam de David Grosclaude (Twitter, Facebook), conseller regional d’Aquitània que des de fa una setmana està en vaga de fam a Bordeu en defensa de la llengua occitana. Segons publica el diari digital Jornalet, Houlès començarà la vaga al Consell Regional de … Continue reading Una dona s’uneix a la vaga de fam de David Grosclaude per l’occità →	Una dona s'uneix a la vaga de fam de David Grosclaude per l'occità	news	
https://www.vilaweb.cat/noticies/laudiencia-provincial-absol-tres-joves-condemnats-a-tres-anys-i-mig-de-preso-per-llancar-ampolles-contra-els-mossos/	24/06/2021	Barcelona (ACN).- L’Audiència Provincial ha absolt tres joves condemnats per un jutge de Barcelona a complir tres anys i mig de presó per haver llançat ampolles contra els Mossos d’Esquadra durant els aldarulls de Can Vies. L’ens judicial estima el recurs d’apel·lació presentat per la defensa dels tres processats. Considera que la condemna estava sustentada únicament sobre “les declaracions dels agents policials” i que no existeixen més proves que acreditin la seva culpabilitat. Sobre les acusacions dels mossos, a més, matisa que “cap d’ells” va poder veure “de forma clara” els autors del llançament. L’advocat Andrés García ha celebrat la decisió perquè genera un precedent per als ciutadans acusats per policies. Un jutge de Barcelona va condemnar el passat març dos joves mexicans de 21 i 22 anys i una barcelonina de 20 a tres anys i mig de presó per cometre un delicte d’agressió contra agents de l’autoritat amb ús d’instrument perillós i un altre de desordres públics. Aquest primer magistrat considerava, per les declaracions dels agents, que els tres joves tenien diverses ampolles de vidre en una motxilla i que van llançar-les contra els mossos des del terrat de l’edifici on estaven. Els acusats van negar els fets i van assegurar que eren allà perquè volien marxar a una discoteca. El jutge no se’ls va creure en considerar que no justificaven prou bé el fet de portar ampolles de vidre buides un dimecres, en època d’exàmens universitaris i mentre en aquell carrer s’estaven produint greus aldarulls. La nova sentència de la secció 7a de l’Audiència de Barcelona ara ha revocat aquesta decisió judicial i els tres joves han quedat absolts. Tots tres, en paraules del seu advocat Andrés García, estan “molt contents” i “celebren” aquest gir tant pel seu cas -ja no hauran d’entrar a presó- com per als que puguin venir més endavant. “S’ha fet justícia” i això servirà per crear “un precedent” davant d’altres casos basats únicament en la versió policial, ha remarcat García. L’escrit de l’Audiència justifica l’absolució perquè en la condemna “les úniques proves directes eren les declaracions dels agents” tot i que cap d’ells “va poder veure de forma clara els sospitosos”. I, per tant, “l’observació de la identitat de les persones resultava com a mínim confusa, imprecisa i incompleta”. L’escrit acaba raonant que “existeixen amplis espais de dubte raonable que impedeixen que pugui considerar-se acreditada, amb el rigor necessari en el procés penal, la participació dels condemnats en aquests fets”. Per això, opta per aplicar el criteri ‘In dubio pro reo’ i revocar la condemna.	Barcelona (ACN).- L’Audiència Provincial ha absolt tres joves condemnats per un jutge de Barcelona a complir tres anys i mig de presó per haver llançat ampolles contra els Mossos d’Esquadra durant els aldarulls de Can Vies. L’ens judicial estima el recurs d’apel·lació presentat per la defensa dels tres processats. Considera que la condemna estava sustentada … Continue reading L’Audiència Provincial absol tres joves condemnats a tres anys i mig de presó per llançar ampolles contra els Mossos →	L'Audiència Provincial absol tres joves condemnats a tres anys i mig de presó per llançar ampolles contra els Mossos	news	
https://www.vilaweb.cat/noticies/la-fugida-del-segle-del-chapo-guzman/	24/06/2021	Com si fos un film, Joaquín ‘Chapo’ Guzmán, un dels principals líders del narcotràfic mexicà, s’ha escapat de la presó de màxima seguretat de Mèxic per un túnel. Però no un túnel qualsevol, sinó un d’un quilòmetre i mig de llargada i equipat amb rails, llum i ventilació. Una autèntica obra d’enginyeria que feia 1,7 metres d’altura i més de vuitanta centímetres d’amplada. Guzmán, líder de l’organització Aliança de Sang del càrtel de Sinaloa, va fugir dissabte a la nit i va posar en evidència el govern mexicà després de saber-se’n els detalls. ‘En el recorregut del túnel es van trobar instruments de construcció, tancs d’oxigen, recipients amb combustible i canonades, entre més objectes’, segons el comissionat de Seguretat mexicà, Monte Alejandro Rubido. Tot s’havia preparat fins a l’últim detall. Sota una trapa, a la dutxa de la seva cel·la, hi havia un conducte vertical de deu metres de fondària amb una escala que conduïa fins al túnel. Després de baixar-la, Guzmán va poder disposar d’una motocicleta. Va recórrer 1.500 metres entre dos rails i va arribar a una casa de la colònia Santa Juanita. Una vegada fora del túnel va desaparèixer. No se sap si amb cotxe o amb helicòpter. Segons el diari La Jornada de Mèxic, el personal de la presó no es va assabentar de la fugida fins al cap de dues hores i no la van notificar als militars fins tres hores més tard. Ja hi ha 31 funcionaris de la presó que treballen per esclarir els fets i les responsabilitats. No és la primera vegada Després d’haver estat capturat el 1993 a Guatemala, el ‘Chapo’ ja es va escapar d’una presó mexicana el 2001. Aleshores, suposadament, es va amagar en un carretó de bugaderia i, gràcies a la complicitat dels agents de seguretat, va poder passar per sis punts de vigilància fins a sortir del complex de seguretat. Després de tretze anys sense poder ser capturat per la policia mexicana, el 2014 va ser detingut, però la seva reclusió només ha durat un any. Vegeu les primeres imatges que s’han difós del túnel per on s’ha fet escàpol Guzmán: Vegeu el gràfic elaborat pel diari espanyol El País, que detalla, pas per pas, la fugida del ‘Chapo’.	Com si fos un film, Joaquín ‘Chapo’ Guzmán, un dels principals líders del narcotràfic mexicà, s’ha escapat de la presó de màxima seguretat de Mèxic per un túnel. Però no un túnel qualsevol, sinó un d’un quilòmetre i mig de llargada i equipat amb rails, llum i ventilació. Una autèntica obra d’enginyeria que feia 1,7 … Continue reading La fugida del segle del ‘Chapo’ Guzmán →	La fugida del segle del 'Chapo' Guzmán	news	
https://www.vilaweb.cat/noticies/lajuntament-digualada-penja-la-bandera-espanyola-per-imposicio-del-govern-central-despres-desgotar-la-via-judicial/	24/06/2021	Igualada (ACN).- L’Ajuntament d’Igualada ha penjat aquest dimecres la bandera espanyola a l’edifici consistorial per donar compliment a la sentència del Jutjat Contenciós Administratiu número 13 de Barcelona que l’obliga a penjar la bandera. El consistori ja va apel·lar una primera sentència, de manera que aquesta és ferma. Al costat de la bandera s’hi pot llegir un cartell on s’explica que la bandera espanyola penja a l’Ajuntament “per imposició del govern central i en compliment d’una sentència judicial”. El batlle de la ciutat, Marc Castells, ha lamentat “l’atac constant” del govern espanyol “contra els símbols i la voluntat del poble” i ha avançat que portaran al ple una moció per penjar l’estelada al balcó. L’Ajuntament d’Igualada ha rebut aquest mes de juliol una sentència ferma que obliga el consistori a “col·locar la bandera d’Espanya a les dependències municipals d’acord amb el que estableix la Llei 39/81 del 28 d’octubre en un termini de 10 dies”. Segons ha detallat l’alcalde de la ciutat, Marc Castells, en cas de no complir la sentència s’imposaran multes coercitives als batlles de 180 euros al dia -que hauran de pagar del seu patrimoni personal- i, en segon terme, es buscarà la seva inhabilitació per desobediència. Per tot plegat, ha explicat Castells, i seguint la recomanació de l’Associació de Municipis per la Independència (AMI), el consistori ha decidit penjar totes les banderes al balcó de l’ajuntament “de manera discreta” i acompanyar-les d’una pancarta on es llegeix “la bandera estatal penja en aquest Ajuntament per imposició del govern central i en compliment a una sentència judicial”. Segons Castells, “això no invalida el fet que nosaltres no estem d’acord amb la sentència ni amb l’actitud de la subdelegació del govern espanyol a Catalunya”. D’altra banda, el batlle ha assegurat que no té “cap por” a la seva inhabilitació, però ha explicat que “això és una competició de ‘champions’ i seria equivocat que ens inhabilitessin a quarts de final”. Per Castells, “si m’han d’inhabilitar vull que sigui a la final, quan estiguem a punt i penso que ho hem de fer tots els alcaldes sobiranistes junts, ja que seria una equivocació fer-ho ara perquè és justament el que voldrien els nostres adversaris”. Castells també ha avançat que en el proper ple municipal del 28 de juliol portaran una moció al ple per penjar una gran estelada al balcó. L’alcalde ha demanat “la màxima unitat possible” de totes les forces sobiranistes del consistori amb l’objectiu de “visualitzar que aquest és un Ajuntament compromès amb el procés d’independència”.	Igualada (ACN).- L’Ajuntament d’Igualada ha penjat aquest dimecres la bandera espanyola a l’edifici consistorial per donar compliment a la sentència del Jutjat Contenciós Administratiu número 13 de Barcelona que l’obliga a penjar la bandera. El consistori ja va apel·lar una primera sentència, de manera que aquesta és ferma. Al costat de la bandera s’hi pot … Continue reading L’Ajuntament d’Igualada penja la bandera espanyola “per imposició del govern central” després d’esgotar la via judicial →	L'Ajuntament d'Igualada penja la bandera espanyola "per imposició del govern central" després d'esgotar la via judicial	news	
https://www.vilaweb.cat/noticies/nou-batlles-de-compromis-se-sumen-al-manifest-contra-el-pacte-amb-podem-a-les-eleccions-espanyoles-que-supera-les-500-adhesions/	24/06/2021	En poc més de vint-i-quatre hores més de mig miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Bétera, la Jana, Albaida, Agullent, Corbera i Salem. Amb el títol ‘Per una veu pròpia valenciana a les corts’, s’hi defensa una candidatura valenciana encapçalada per Compromís a les eleccions espanyoles ‘que aspire a ser una veu pròpia valenciana a les corts generals i que assumisca com a repte la constitució per primera vegada d’un grup parlamentari valencià’. Una de les cares visibles d’aquest manifest és el músic Pau Alabajos, regidor de Torrent per Compromís des del 24 de maig. L’executiva de Compromís ha aprovat d’obrir una negociació amb Podem per concórrer plegats a les eleccions espanyoles, però això ha suscitat un fort debat a la coalició, on hi ha un ampli sector contrari a una candidatura conjunta. De fet, el Bloc ha decidit, per unanimitat, que sotmetrà la decisió a referèndum de tota la militància. Concretament, segons un comunicat, el Bloc consultarà als militants si volen que l’acord electoral garanteixi un grup parlamentari propi al congrés ‘mitjançant la legalització d’una candidatura valenciana’; si la candidatura ha de recollir el lideratge de Compromís; i si l’hipotètic acord ha d’incloure una agenda política valenciana per a defensar al congrés. Heus ací el manifest ‘Per una veu pròpia valenciana a les corts espanyoles’: «Les persones que signem aquest manifest, ciutadanes i ciutadans del País Valencià, ho fem per expressar el nostre suport a l’articulació d’una candidatura valenciana liderada per Compromís a les pròximes eleccions que aspire a ser una veu pròpia valenciana a les Corts Generals i que assumisca com a repte la constitució per primera vegada d’un grup parlamentari valencià. L’any 2011 l’elecció de Joan Baldoví i Roda com a diputat marcà una fita històrica per al valencianisme progressista, ja que el mestre suecà ha estat el nostre primer representant al Congrés en 75 anys, amb l’únic precedent de l’acta de diputat obtinguda per Vicent Marco i Miranda del partit Esquerra Valenciana en les últimes eleccions a les Corts de la Segona República Espanyola. Sense menystenir la legitimitat democràtica de la resta de representants valencians al Congrés i al Senat, el treball de Baldoví durant els quatre anys de legislatura, que considerem altament positiu, ha fet palès com d’important i necessari és enviar a Madrid un grup de parlamentaris i parlamentàries que hi traslladen les inquietuds dels habitants de la nostra terra, de Vinaròs a Pilar de la Foradada, del litoral mediterrani a l’interior. La reivindicació que presentem no és en absolut incompatible amb la vertebració d’un projecte plural i obert. De fet, l’actual Compromís ja aixopluga aquesta pluralitat des d’una perspectiva valencianista, d’esquerres, ecologista i que aposta per la regeneració democràtica. No volem tancar la porta a la incorporació de nous actors a aquesta coralitat però sí oposar-nos a qualsevol tipus de subordinació a projectes de matriu estatal. La participació de Compromís en el Consell de la Generalitat i els governs de les administracions locals obri un camí d’esperança a la construcció d’un País Valencià més just i solidari i que, dins de l’heterogeneïtat que ens caracteritza com a poble, pose en valor la llengua i cultura pròpies. No obstant això, aquest camí presenta també una sèrie de dificultats contra les quals difícilment alçaran la veu els diputats que depenguen d’un partit amb seu a Madrid. No es tracta d’un prejudici, ni tan sols d’un judici o d’una opinió, sinó d’un fet contrastat: les diputades i els diputats valencians de les dues principals forces d’àmbit estatal, fins ara totalment hegemòniques en la política valenciana, potser han pres una actitud reivindicativa quan era l’altra pota del bipartidisme la que governava Espanya, però han silenciat les mateixes reivindicacions quan l’inquilí de la Moncloa tenia el carnet del seu mateix partit. Vora un terç de la població en situació de pobresa o risc d’exclusió social, prop d’una quarta part de la població activa valenciana aturada segons l’EPA, augment de la desigualtat, una renda per càpita un 14 % inferior a la mitjana espanyola, falta d’inversions en infraestructures… L’enumeració de problemes de caire social que patim les valencianes i els valencians és llarga però, mentrestant, tant el finançament autonòmic com les inversions territorialitzades que rep el País Valencià se situen clarament per sota de la mitjana per habitant del conjunt de les comunitats autònomes. Un canvi en la gestió de les nostres institucions d’autogovern, després de vint anys monopolitzades pel Partit Popular amb un resultat molt negatiu, és un dels ingredients bàsics per a redreçar el nostre país. Una veu pròpia valenciana a les Corts Generals ho és també. Una veu pròpia oberta a col·laborar amb els altres projectes de regeneració democràtica i progrés social i ecològic, però que no calle quan toque reivindicar els interessos propis valencians.»	En poc més de vint-i-quatre hores més de mig miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Bétera, la Jana, Albaida, Agullent, Corbera … Continue reading Nou batlles de Compromís se sumen al manifest contra el pacte amb Podem a les eleccions espanyoles, que supera les 500 adhesions →	Nou batlles de Compromís se sumen al manifest contra el pacte amb Podem a les eleccions espanyoles, que supera les 500 adhesions	news	
https://www.vilaweb.cat/noticies/ciutadans-contra-els-valencians/	24/06/2021	Ciutadans ha anunciat que presentaria mocions contra la nostra llengua a tots els ajuntaments del País Valencià on és present. No té pas representació a gaires ajuntaments, això és cert, i per tant tot plegat tindrà una incidència més aviat limitada. Però que hagen pres aquesta decisió indica moltes coses i, contra allò que hom podria pensar, crec que indica coses molt interessants. La decisió fa riure d’entrada, certament. Més que indignació causa estupefacció. Pensar, com afirma Ciutadans, que el català al País Valencià és promogut artificialment fins al punt que ja ofega l’espanyol és viure en la cara oculta de la lluna tancat dins una caixa impenetrable i insonoritzada. Ningú que conega la realitat valenciana no pot subscriure una idea semblant. Fa més de vint anys que tenim governs del PP que, precisament, han maldat per anorrear salvatgement el valencià i només la resistència de la gent ha aconseguit salvar la situació. Ep!, salvar-la i prou. És cert que hi ha grans esperances en l’efecte social positiu del canvi de govern, però tot just si s’ha començat a treballar. La realitat i això que veu Carolina Punset no tenen res a veure, una apreciació que fa dubtar fins i tot sobre la seua capacitat analítica. Siga com siga, Ciutadans ha anunciat que plantaria batalla contra el valencià, així com sona. I això té un punt interessant. Té el punt interessant que ja no cal disfressar res i que situa la batalla on és. Durant dècades, en la transició, l’invent del blaverisme va funcionar de manera eficaç derivant el conflicte real entre el País Valencià i Espanya cap a un d’inventat entre el País Valencià i el Principat. Les causes, els perquès i els coms ja s’han analitzat a bastament i no cal repassar-los. El fet, però, és que ara que comença la segona transició la situació apareix diametralment oposada. I això juga a favor nostre. Ara el blaverisme ja no ven. No ven perquè han passat dècades i la gent ja no és tan ignorant com era —els fills han fet molta feina. No ven tampoc, i aquesta és la part perillosa, perquè l’ús de la llengua ha reculat moltíssim. No ven perquè queda clar que és la maniobra d’uns que han saquejat el país i l’han deixat en la misèria. No ven, en fi, perquè el nou ‘catalanisme’ és infinitament més arrelat i popular que el d’aquells anys. Avui ja no es pot ser valencià de manera mínimament conscient sense denunciar l'espoliació espanyola. Tanmateix, ara, els antivalencians ens ajuden perquè centren la qüestió: el problema ja no és que el valencià siga català o deixe de ser-ho, sinó que el problema és el simple fet de ser valencià. I açò és un pas de gegant. Sorprèn que la senyora Punset no se n’adone. El seu discurs a les corts va revoltar fins i tot el més tou dels valencians amb aquells insults cínics i bufats contra allò que som. Ser ‘aldeano’ ha esdevingut, gràcies a la seua ignorància, gairebé un honor. Si continuen per aquest camí, atacar-nos només pel fet de ser valencians, amb independència de quin siga el nostre programa nacional, ens faran un gran favor. Encara que ells cerquen l’efecte contrari. I ens faran un gran favor perquè coincideix amb la degradació definitiva de l’estat de les autonomies. Avui ja no es pot ser valencià de manera mínimament conscient sense denunciar l’espoliació espanyola. És una constatació indiscutible. El president Ximo Puig no és cap nacionalista abrandat, però com que és president s’adona que és impossible de continuar per aquesta via. El País Valencià no pot ofrenar cap glòria més a Espanya: ja ens les han furtades totes. I això, la brutalitat del tracte de Madrid cap a nosaltres, comença a aparèixer com la clau que explica per què tenim tantes i tantes dificultats quan no n’hauríem de tenir, només que s’aplicàs una certa lògica. Sumeu les dues tendències i afegiu-hi que ara la gent ja parla clar —Alabajos negant-se a acceptar un ‘Himno’ amb què no s’identifica, Mulet dient que la constitució no el representa, Puig mateix afirmant que no queden glòries per ofrenar— i tenim al davant un horitzó impensable fa només un any: l’enfrontament de València amb Espanya. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Vicent Iborra Les darreres eleccions autonòmiques i municipals a nivell valencià han tingut un caràcter clarament provincial. Jo veig l’anàlisi que es fa a l’editorial correcta a la província de València i també a la de Castelló, però a la d’Alacant, si comparem resultats, veurem a Podem, Ciudadanos i Compromís pràcticament empatats i això és reflex d’unes inèrcies i ideologia imperant. Inèrcia marcada per la influència de tenir un bon grapat de canals de TDT amb el mateix amo i ideologia de “en castellano porque somos españoles” o “a l’escola millor invertir en llengua xinesa que en valencià”. És veritat a les comarques Alcoià i marines aquesta ideologia no es nota tant, però a l’Alacantí, Baix Vinalopó i sobretot Baix Segura en alguns sectors de la societat la desconnexió amb tot allò relacionat amb el cap i casal (València) és total -curiosament la televisió autonòmica de Múrcia es pot sintonitzar perfectament des d’Alacant capital i que jo sàpiga no han multat a ningú per això-. Malgrat la primera llavor amb intent de recuperació de la cultura autòctona, Alacant va patir una desvertebració amb el PSOE que posteriorment ha estat continuada amb el PP. No parle ni de nombre de parlants de la nostra llengua, ni tan sols d’escolaritzats, parle d’una ideologia que fa a néts no puguen sentir-se identificats amb la llengua parlada actualment pels seus avis. Erika Casajoana En la dècada de vida de Ciutadans/Ciudadanos a Catalunya l’únic tret ideològic que els ha definit és l’oposició sistemàtica a la nostra llengua, cultura i autogovern. No volien definir-se ni de dretes, ni d’esquerres. Només exercien d’anti-catalans. I amb un número vergonyós d’ultradretans a dins reblant el missatge. Ara tenen ambició de poder a Espanya i evolucionen cap a marca blanca del PP, intentant esdevenir un partit “normal”, amb una ideologia rica en matisos. Però segueixen sent visceralment i primària anti-catalans. Celebro que a València Ciutadans es mostri tal com són. Ni el PP actua de forma tan xenòfoba. La “nova política” a Espanya és una regressió democràtica, almenys pel flanc dret. Josep Blesa La rancior colonial espanyola es crea, es propala i es transforma. Des d’aquell “Que se consiga el efecto sin que se note el cuidado” 1712-16, del corregidor castellà a la colona Punset d’Altea Hills de 2015. En són, de tan “modelns” i universals,…que, de moment, ens fa goig tindre’ls a la vora: ens fan sentir civilitzats i contemporanis. El dia de la independència no serà bonic sols per la llibertat, sinó pel bon gust que hàgem demostrat i el profund sentit higiènic. Més que “colònies”, perfums ! Josep Amilcar Quin argument tan vell el d’aquesta dona que vol semblar tan nova!!. Més que de la capacitat analítica, fa dubtar de la seua capacitat intelectual, per adonar-se’n de quins són els problemes de veritat dels ciutadans valencians i valencianes, així com de quin és el problema del valencià-català en el País Valencià. Però què es pot esperar de una política que no sap la diferència entre la Generalitat i les Corts Valencianes? Un fet que és tota una declaració d’intencions, d’ella i dels seus. Josep Usó Pel que sembla, la deriva fins el totalitarisme d’astracanada de Ciudadanos és imparable i molt ràpida. De tota manera, està bé que parlen clar. Al capdavall, quan més clar, més amics. Afortunadament, els valencians tenim un quants greuges per tractar amb aquelles persones i institucions que pensen, parlen i actuen com el partit del senyor Rivera (a tot arreu) i la senyora Puntset i el senyor Cantó (fitxatge d’última hora) al País Valencià. No és només la llengua, que ho és. Es també el finançament que ens espolia sense clemència des de fa anys, és la manca insuportable d’infraestructures (utils, de les altres en tenim a vessar), és el cas de la corrupció i dels robatoris per part d’aquells partits (bàsicament el PP) amb els quals el partit de Ciudadanos pacta allà on pot, és el cas de la emigració forçada de gran quantitat de joves i no tant joves amb excel·lent preparació, és… Val més que parlen clar. Així els podrem respondre de la mateixa manera. Perquè els valencians hem deixat de fer vacances. Ara ens estem posant a la feina. I amb ganes. Joan Guasch Jo no crec que aquests de C’s visquin a la cara oculta de la lluna, ans el contrari. Si nacionalisme és pretendre que un territori sigui completament uniforme en llengua, cultura, costums, etc. ells són els més nacionalistes del món, més que el propi PP, que, a voltes i en alguns territoris, ha tingut un cert respecte per les particularitats d’un territori concret. Està bé, això si, que es treguin les màscares. Són sincers en els seus plantejaments: bàsicament són anticatalans. Qui sigui que els ha promocionat sap perfectament què fa. El PP ja no els servia per a la eradicació de qualsevol indici català i en la seva croada han trobat (o creat) l’aliat perfecte el Rivera. Amb aparents ínfules de canvi i vestits sovint amb pell de xai, són el partit més depredador, més destructor de la societat i la cultura catalanes des de fa molt de temps. Per mi són franquistes de guant blanc que es mouen a la perfecció en un món de bons i dolents, on els bons no cal que pensin gaire (amb el Sálvame ja van fent) i els dolents som, és clar, els catalans. Atenció amb aquesta patuleia, trauran molt bons resultats a Catalunya i faran notar el seu poder demagògic onsevulla que posin les urpes. Per ells som un enemic a batre, a ser eradicat. No són demòcrates i, espero equivocar-me, però cal estar molt amatents a tot allò que puguin fer. Joan Rubiralta L’actitud de C’s de voler-se carregar el valencià/català no és nova. Només cal veure qui són els personatges que militen en aquesta formació. Això ja ho van intentar a Catalunya, a través d’alguna entitat, centrant-se en l’escola i posant pals a les rodes infructuosament al nostre procés d’alliberament i no se n’han sortit. Recordeu allò de “Prohibirem la manifestació de la Meridiana”, però veient el resultat de les eleccions ja veuen que han fet el ridícul i ja no ho tornen a dir. Ara i aquí, aprofiten les petites escletxes que tenen per poder seguir agredint però només ho poden fer a baixa intensitat. Al País Valencià han tingut més fortuna (el desmembrament del PP ho ha facilitat), per poder intervenir més assíduament i més asprament però la gran sort que ens assisteix és que estan en la més absoluta oposició i el govern -i el poble-, pilota en contra de les seves maniobres i que per tant, l’impacte del seu odi a la llengua, tindrà poques conseqüències. Ells, com els altres unionistes i espanyolistes, ja han fet tard i esperem que veient què diuen, cada vegada que obrin la boca per insultar a la gent que parla valencià, se’l tapi democràticament la veu i quedin com el que són: uns provocadors dretans i ultraespanyolistes, és a dir, uns exòtics a dins de la nostra nació del Països Catalans. Antoni Carol Bon títol, sí senyor: «Ciutadans contra el(s) valencià(ns)». Bon títol perquè anar contra el valencià (l’idioma) és anar contra els valencians (les persones). Ciutadans con-nacionals dels Països Catalans: ni un pas enrere en els drets —que són deures— de la nostra llengua! Ens hi va la cultura, ens hi va l’esperit, ens hi va la Nació, ens hi va el ser o no ser! “To be or not to be. That is the question!” director@vilaweb.cat	Ciutadans ha anunciat que presentaria mocions contra la nostra llengua a tots els ajuntaments del País Valencià on és present. No té pas representació a gaires ajuntaments, això és cert, i per tant tot plegat tindrà una incidència més aviat limitada. Però que hagen pres aquesta decisió indica moltes coses i, contra allò que hom … Continue reading Ciutadans contra el(s) valencià(ns) →	Ciutadans contra el(s) valencià(ns)	news	
https://www.vilaweb.cat/noticies/anem-a-totes/	24/06/2021	Ahir vam viure un moment històric. Un d’aquells moments que d’ací a uns quants anys, d’ací a uns quants decennis, recordarem amb nostàlgia i alegria. La presentació de Junts pel Sí ens va oferir ahir un primer tast per a entendre com seran els mesos més impressionants de la nostra vida, que és alhora el nostre futur més immediat. ‘Proclamarem la independència. Anem a totes’, va anunciar solemnement Raül Romeva. I és això que passarà. El país, aquesta part del país que en diem Principat, ara anirà a totes. Sense por. I personalment, no en tinc cap dubte i estic convençut que el resultat serà encara millor que no esperem. Ahir vam veure com es concretaven propòsits, anhels, voluntats que vénen de molt lluny i que han estat duts per molta gent. Però sobretot ahir vam veure com seria el nostre futur. Quantes generacions no han esperat a viure això que vam tenir la sort de seguir ahir! Els cinc candidats que van parlar van desgranar un programa concret, serè, raonable, eficaç, viable, que ens portarà a la independència de manera immediata. Fins i tot van avisar que si l’estat espanyol intenta fer cap barrabassada, se la trobarà. Quantes generacions no han esperat a viure això que vam tenir la sort de seguir ahir! Qui vulga fer-ne mofa, que ho faça, però és un pla escrit, concret i directe, de solidesa indiscutible i amb totes les arestes polides. Parlem de mesos per a proclamar la república catalana. Diem com ho farem, sense amagar cap carta. I hem sabut construir el giny, útil, que ens hi pot menar. En el discurs de Raül Romeva no es va deixar ni un cap per a lligar i això és molt important. Us recomane de llegir-lo amb atenció perquè és un text fundacional, que explica que ha començat el futur i que rebolcar-se en qualsevol passat és perdre temps, també del punt de vista electoral. No ho negaré: aquesta és la Catalunya que més m’agrada. La que em fa sentir confiat. La que crec que ens fa dignes d’un futur més lliure i més just. La que ens fa estar segurs que som capaços d’anar pel món com som i de regalar al món la nostra manera de ser. És una sort, viure això que vivim i una gran responsabilitat. I per això aquesta vegada no hi ha cap més eixida que anar a totes. A totes. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Josep Maria Artigal Somiant, hem resistit tota la llarga nit. I avui, junts, hem fet el pas més important i més difícil: deixar enrera la por a actuar, a fer, a ser de veritat. Alea jacta est. Anem a totes. No hi ha marxa enrera. Com bé dius, Partal, quin orgull, quanta responsabilitat. Linus Fontrodona Avui gairebé no tinc paraules… Potser tres, i amb prou feines: Lloat sia Déu! Maria Benítez Soc feliç. Crec que, políticament parlant, mai ho havia estat tant. Veure que un somni es comença a materialitzar posa la pell de gallina. Pensar que podem abastar un futur de llibertat i que només depèn de nosaltres, encara ara, em costa de creure. Escric, i de tant en tant, m’aturo i repasso els diaris, no fos cas que hagués estat un miratge, i no, segueix sent una realitat JuntsPelSi , el discursos que s’han fet davant el Museu d’Història, mai un escenari ha estat tan ben triat, per ser hoste d’un moment històric, tot és real. Mai la realitat havia estat tant plaent. Mai la realitat ens havia exigit tant com ens exigeix ara, treball, esforç, constància. Segueixo sent feliç. Amadeu Abril Sí, hem vist el país del futur, el país que volem. I com ha dit en Romeva, cal passar del volem fer al fer, i fer-ho bé i ràpid. El millor de tot plegat: Tenim un (gran) acord. Tenim una (gran) llista (+CUP). Tenim un (bon) pla (“gran”, vista la posició de l’Estat espanyol, no ho pot ser). Tenim un programa fort, clar i detallat pel que fa al procés cap a la independència (llibre del CATN + precisions posteriors). I avui ha quedat clar que hi ha també un pla de mesures per a l’emergència social (i més enllà). Molt més contingut del que seria ògicament esperable amb tanta diversitat de punts de partida. Tenim equip. Bons polítics (avui molt grisos…), líders creïbles de la societat civil, i un cap de llsita que avui ha estat magnífic. No hi ha hagut ni un sol atac a cap altra llista, partit o opció. Ni un insult a altres polítics o opinions del país. Ara compareu tot això amb el que heu sentit aquests dies… Però com sóc com sóc (i som com som) també voldria dir el que he trobat a falta (a més d’un nom millor, clar, però això és marginal): Un acte millor organitzat, més treballat i on els participants tinguessin el joc més repartit i assumit. No és només estètica: és que no podem pensar que el partit el tenim guanyat, hem de anar a totes, en cada ocasió. L’estranya referència a “majoria suficient i necessària”. Les majories són simples, absolutes o reforçades, però sempre objectives. Aquests termes ambigus els hauríem de foragitar del vocabulari: ja crearan prou confusió “els altres”. El programa per la independència i l’eix social em semblen prou clars, forts i útils pel període on caldrà aplicar-los. Però no hi ha hagut ni una paraula sobre temes de regeneració democràtica, sobre participació, sobre, sobre l’okupació de l’esfera pública pels partits-centres de col·locació. Ni mitja referència a la corrupció. Eps, no perdem de vista que això és damunt la taula, i juga un rol molt important! En fi, que podem anar a dormir orgullosos i contents. Però sense pensar-nos que ja guanyem 4-0 a la mitja part, lluny d’això. Pep, des del núm. 85: recorda’ns cada dia que els partits duren 90 minuts! Josep Joan Aguilera Cada dia que passa és millor que l’anterior . La sensació de recta final es palpa.. Els esdeveniments es precipiten. Hem tingut la inmensa sort de viure la llibertat, que haurem de dedicar a tots els que ens han precedit, que fins i tot han entregat les seves vides per arribar a aqjuest instant. Ha començat molt bé el dia escoltant a l’autor dels editorials no retrocedint ni un ‘pam’ devant dels arguments barroers que es llençavan a la tertúlia de Catalunya Ràdio.. Josep i Antònia Viñas-Ciurana Junts pel Sí és una llista extraordinària. Tothom hi és. Cap sector de la nostra societat s’hi ha de sentir exclòs. És la precursora de la Catalunya que volem: respectuosa amb les maneres de veure la societat. Acollidora i amable. Gràcies a totes i a tots els que amb la seva generositat i coratge l’han feta possible. Tenim un eslògan imparable que ho diu tot: Junts pel Sí. Antoni Carol “Junts pel Sí”. M’encisa això de “Junts pel Sí” (en lloc de “Junts per al Sí”). El “Sí” és sobretot la causa —el motor— i no la conseqüència d’anar junts. No anem a cercar un “sí”: ja hem dit “Sí”, anem junts i anem a totes! Joan Rubiralta Quan un ha lluitat anys i panys i gairebé fins a l’extenuació, per una idea política i quan veu que ja hi som a prop, no pot fer altra cosa que estar exultant, com és el meu cas. És evident que arribar fins aquí no ha estat fàcil i ha calgut sumar voluntats polítiques i personals, fins i tot fer alguna renúncia, per arribar a aquest consens que constitueix la llista dels “Junts pel Sí” perquè, finalment, tothom s’ha adonat que si no anem junts no ens en sortirem i si passa això no solament estarem tan malament com fins ara sinó molt pitjor. Per pura supervivència, doncs, cal unificar voluntats, acabar la llista, fer el programa detallat de les accions del 28S i amb tota al força possible i dins dels àmbits de la nostra vida, anar explicant el missatge arreu amb tota la contundència i sense por. Cal que el missatge sigui alegre i entusiasmat, encoratjador i esperançador, apassionat i il·lusionat. Fent entendre que oportunitats com aquesta només se’n poden donar una a la vida i que si no t’hi poses, passa el tren i quedes a fora. Cal dir i repetir, que ara és l’hora de construir un país nou i tota la ciutadania catalana està cridada a fer-lo. I assegurant que el beneficis indubtables del procés beneficiaran a tothom, també els qui ara estan indecisos o en contra i que a més, ningú perdrà cap dret perquè si volen podran seguir sent espanyols a Catalunya a més de catalans i que per tant no perdran cap dret sinó que només en podran guanyar. Actuant així els qui ja estem convençuts, en podrem convèncer d’altres i l’afecte que aquest procés pot agafar, pot arribar a ser com una reacció en cadena fins arribar a l’esclat final del 27S. No es tracta de guanyar per la mínima, sinó d’assolir un triomf total i rotund i especialment, incontestable. Ara solament és a les nostre mans. Tothom a arromangar-se! Josep Jallé Amics, companys, associats, subscriptors ….. ara arriba la nostra hora, allò pel que els nostres predecessors van patir, van perdre però mai van defallir en la tramesa d’anar lluny, més lluny que on van poder arribar ells. Sempre més lluny. Per tots, en el record, lluitarem més que mai perquè ara som davant del salt de la tanca, de eixir del ‘corralito’. Amb el somriure, amb l’èpica, Junts pel si a la llibertat. Àngels Folch Això és el que molts estàvem demanant des de feia mesos! Aquesta és la imatge i el discurs que ens farà guanyar. Com el dia que es va fer pública la data i la pregunta del 9N, ahir, vaig sentir la necessitat imperiosa de sortir al carrer, d’agafar-me de la mà dels centenars i milers de persones amb les que he treballat colze a colze per assolir la independència, ganes de cantar i de ballar, d’abraçar-me amb tothom. En moments com aquest d’ahir tots hem tingut la sensació, el convenciment, que això és molt potent, que serà irrepetible i que ens en sortirem. La felicitat deu ser quelcom similar a aquesta sensació. Gràcies, en general, a tots els que l’han fet possible, i, en particular, a les cinc persones que ahir representaven aquest esperit d’unitat, de fraternitat, de llibertat i de dignitat. Gràcies Raúl Romeva, gràcies Carme Forcadell, gràcies Muriel Casals, gràcies President Mas i gràcies Oriol Junqueras. Sí, aquesta és la Catalunya que m’agrada, aquesta és la Catalunya que vull. Visca Catalunya lliure! Josep Usó Realment, amb l’embranzida d’ahir, la llista (que no hem d’oblidar que va auxiliada a la banda esquerra per la de la CUP) sembla del tot imparable. I la frase del número 1, de Raül Romeva,és fantàstica. “Proclamarem la Independència. Anem a totes”. Sembla, a seixanta-set dies del 27S, que l’estat Espanyol pot fer poc més que cridar. Però, per si de cas, també sembla clar que tenen previstes totes les possibilitats. O pràcticament totes. Ho torne a dir. Ara mateix, Catalunya, el Principat, es veu imparable. Des del País Valencià ens ho mirem amb il·lusió i joia. Ara Sí. director@vilaweb.cat	Ahir vam viure un moment històric. Un d’aquells moments que d’ací a uns quants anys, d’ací a uns quants decennis, recordarem amb nostàlgia i alegria. La presentació de Junts pel Sí ens va oferir ahir un primer tast per a entendre com seran els mesos més impressionants de la nostra vida, que és alhora el … Continue reading Anem a totes →	Anem a totes	news	
https://www.vilaweb.cat/noticies/turbulencies-tambe-a-podem/	24/06/2021	Com que vivim un moment tan inestable políticament, tan tens socialment, sembla que ningú no s’escapa de les turbulències. Tampoc Podem, que aquests darrers dies i setmanes s’ha trobat que tot de notícies i preses de posició erosionaven allò que havia estat un projecte destinat a capgirar la política espanyola, i potser també la del nostre país. En termes polítics, la notícia més seriosa és l’emergència d’Ara en Comú. Aquesta plataforma, que aplega sobretot gent provinent d’Esquerra Unida i de les anomenades candidatures ‘de confluència’, no necessàriament hauria d’enfrontar-se, ideològicament, a Podem. Tanmateix, vist el caire que van prenent les coses, fa la impressió que acabarà passant això. De fet, hi ha un gruix important de membres de Podem que ja s’hi uneix, i això presagia grans dificultats per a arribar a cap pacte. A més a més, Ara en Comú pretén que siga Podem que s’hi unesca, per obtenir —diu— més pluralitat. Però ara com ara, la reacció de Podem ha estat agressiva. Consideren que Esquerra Unida és un partit derrotat i no volen deixar-li marge de maniobra. Creuen que ells són l’alternativa real al PP i no volen renunciar-hi. L’enfocament podria ser correcte si no fos que la realitat no és ben bé aquesta. Podem ja té un desgast paral·lel i equiparable a l’onada de passió que el va encimbellar. Ja passa, això, en les societats mediàtiques i en els projectes polítics que s’hi arrapen. Qualsevol de les reaccions de Pablo Iglesias ara és analitzada amb lupa i exposada, molt agressivament, contra ell. El suposat menysteniment de Tsipras, la denúncia de pràctiques molt poc ètiques com a eurodiputat o l’afer de l’avió retardat per Iberia perquè ell hi pogués arribar en són exemples clars. A parer meu, són tan clars com exagerats i parcials, però no crec que ningú dubte que dibuixen una imatge d’Iglesias que comença a fer mal a Podem. Podem té un desgast paral·lel i equiparable a l'onada de passió que el va encimbellar. Especialment, quan el seu lideratge és més qüestionat per raons realment interessants, del punt de vista polític: des del corriment accelerat cap a la dreta fins a l’autoritarisme amb què ha decidit el mètode de les primàries, que ha provocat una autèntica insurrecció de bona part dels militants. Per tot plegat, Podem travessa un moment clau de la seua història, que caldrà resseguir ben de prop. Al Principat hi ha molt en joc al voltant de Podem. És decisiu per al procés d’independència, per a aturar-lo sobretot. I al País Valencià i a les Illes, encara més d’ençà que s’ha explicitat l’interès que té a engolir Compromís i Més, en una operació que podria deixar-nos sense esquerra pròpia. Si qui intenta tot això es troba en la millor situació imaginable no serà igual que si viu una intensa crisi. Així doncs, cal mirar amb lupa tot allò que es mou dins el famós cercle. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Josep Usó Les notícies sobre Pablo Iglesias es succeeixen a velocitat de vertigen. I és segur que li faran molt mal. A més a més, tal i com ha dut l’evolució del seu partit, que tot és ell o passa per ell, segur que el perjudicarà. Possiblement, una cosa semblant li passe a Albert Rivera, perquè també és l’únic sol del seu partit.Això ens beneficia. Al capdavall, els problemes als partits espanyolistes només distreuen forces en contra de la independència. Especialment interessant em sembla l’intent de Podemos de fagocitar a Compromís al País Valencià. Estic segur que si algú de Compromís pensa que podran anar millor de la mà de Pablo Iglesias està en un error. No de bades, els resultats de Compromís són molt millors que els de Podemos, malgrat l’enorme pressió mediàtica que hi ha a través dels mitjans estatals en favor d’aquest “nou partit”. Molt semblant és la situació amb Esquerra Unida. Anem bé. I només queden setanta-sis dies, per al 27S. Josep Vicent Sala Tal com vaig dir en el comentari a l’editorial que vaig enviar el passat 5 de juny, Podemos és un gegant amb peus de fang. Després de créixer amb molta rapidesa amb un discurs extremadament idealista ha demostrat que pot caure amb una facilitat extrema en vicis iguals o pitjors que els partits “casta” que vol desallotjar del poder. En aquests moments, molta gent que creu en els ideals en què es basa Podemos ja donen el partit per amortitzat i esperen que una gran confluència de forces progressistes puga donar la campanada i fer un canvi real que ja no creuen que siga possible amb Pablo Iglesias. Personalment no esperava que la reacció fora tan ràpida i virulenta, realment açò pot canviar completament el tauler polític per als propers mesos. M’agradaria que la confluència d’AeC triomfara perquè la gent que creu de veritat en els ideals del 15-M necessita nous referents. Definitivament amb el que està passant podem estar tranquils. Iglesias ja no té força per fagocitar a ningú. Amadeu Abril Tothom té problemes, clar. Deixem de banda CDC, UDC (i Demòcrates per Catalunya, el que faltava pel duro), les crisis a Arran, a tot arreu. Això d’”Ara en Comú”, de moment, és sobretot una crisi “Externa”, promoguda per IU i altres exclosos. Veurem com evoluciona. El veritable problema de Podem, ara són les imatges del “corralito” grec. Per això Pablo Iglesias s’ha guardat ben prou d’anar a Atenes, malgrat les invitacions. I per aquest refús a anar-hi Tsipras el va ignorar al Parlement Europeu. Però insisteixo: han nascut a l’ombra de l’èxit de Syriza, i la imatge del “Corralito en Comú” és el seu gran, enorme, problema. No els calen pas crisis internes. El nostre, de problema, és que som uns tiquis-misquis ,-) Joan Rubiralta Parlar de Podemos en relació a la política espanyola és la de fer volar coloms. Si es fa en clau catalana, és el partit creat per combatre l’independentisme, amb l’excusa que el lidera el president Mas. L’altra dia vèiem que la ex-monja Forcades deia que calia arribar la independència sense CdC i sense Mas i ara els de Podem, afirmen que els catalans ho podem debatre tot i decidir tot tret de la independència. Doncs bé senyors radicals, si hi ha algun projecte que aglutini els catalans és la la nostre suprema llibertat assolida des d’un punt democràtic i pacíficament i si això no es vol acceptar els qui han de canviar de parer són vostès i no el nostre poble. O potser volen afirmar que si el poble no els fa cas, haurien de canviar de poble i no de govern, com ja va dir fa temps Bertolt Brecht. Per tant, veure que ja hi ha moviment intern en contra del Podem oficial no pot fer altre cosa que alegrar-nos i esperem que fructifiqui i que divideixi el moviment perquè cal pensar que la democràcia no la representen només ells sinó tothom i aquest tothom català vol decidir quin és el futur de Catalunya en relació a Europa i al món, no a Espanya. I això ho farem tant si s’hi estan d’acord com si no, ja s’ha vista que la ciutadania catalana, quan vol, desobeeix i fa la seva via. Nosaltres mentrestant hem d’anar treballar discretament però sense aturador per anar construint la llista cívica i dissenyar què hi ha d’haver després del 27S fins l’assoliment final de la nostra República Catalana. Antoni Carol Tant Podemos com Ciudadanos han tingut un ascens sospitós (“platocràcia”): veurem en quina mesura dit ascens serà sostenible. Fixeu-vos, sinó, en UPyD. Pel que fa a casa nostra: vistos els resultats publicats per La Vanguardia (amb totes les cauteles), l’independentisme parteix d’una posició gens menyspreable, tot tenint en compte que no s’ha començat encara a fer campanya per a explicar en detall —tant com sia possible— què tindrem amb el nou estat i com tenim ara mateix els preparatius —les “estructures”—per al nou estat. No em fan por ni Podemos ni Ciudadanos; m’inquieta, en canvi, que no facin campanya —ni separats ni junts— el president Mas, l’Oriol Junqueras i en David Fernández. Si ells no ens expliquen cap a on ha d’anar el “cavall”, qui ens ho ha d’explicar? La Camacho? Els Podemos? Els Ciudadanos? Altres? Sintetitzant: «Triomf Sobirà» = ([daDes concretes + daTes concretes ) x β; on β = «Coeficient d’Unitat» (el valor del qual pot ser reductiu ≥0,8 – 0,99 / neutre =1 / multiplicatiu 1,01 – ≤1,25)	Com que vivim un moment tan inestable políticament, tan tens socialment, sembla que ningú no s’escapa de les turbulències. Tampoc Podem, que aquests darrers dies i setmanes s’ha trobat que tot de notícies i preses de posició erosionaven allò que havia estat un projecte destinat a capgirar la política espanyola, i potser també la del … Continue reading Turbulències, també a Podem →	Turbulències, també a Podem	news	
https://www.vilaweb.cat/noticies/les-tres-explicacions-que-no-entendran-mai/	24/06/2021	La configuració de la llista per la independència ha desfermat l’eufòria entre els independentistes i uns nervis més que evidents entre els qui hi són contraris. Era previsible i forma part de la normalitat dels debats democràtics. Però, deixant de banda l’eslògan fàcil i la consigna partidària més tancada, em sembla que no entendre què significa aquesta llista és un senyal de miopia política espectacular. O de por. Potser no ho entendran mai perquè no ho volen entendre, però deixeu-me remarcar tres fets que em semblen històrics. 1. És una llista que des d’avui ja fa el demà. Aquell eslògan de l’odi a Mas i que tots són uns neoconservadors perquè comparteixen lloc amb ell s’ha completament desactivat amb la llista presentada ahir. Però no perquè Romeva, Forcadell i Casals siguen utilitzats per un pervers malvat que els manipula i ells siguen tan babaus de deixar-s’ho fer. No. La qüestió —i que n’és, de penós, sentir segons quines opinions— és una altra: si una cosa fa aquesta llista és marcar la ratlla entre el passat i el futur. El pròxim govern simplement no podrà ser un govern ‘neocon’ —ni que ho volgués el president Mas, que no crec pas que ho vulga, a hores d’ara. El pròxim govern no serà el govern de CDC. Ni tan sols el govern de CDC i ERC. Serà un govern molt més plural i probablement molt més decantat cap a l’esquerra que no ho seria un govern de segons quines esquerres. No és la llista que es deu a Mas, és Mas que es deurà als qui votaran la llista. Totes les nacions, quan la història truca a la porta, superen les diferències ideològiques circumstancials, pel bé comú. I és pel bé comú que emergeix aquesta llista tan poderosa. 2. És la llista d’una nació, no la llista d’uns quants Una altra volta la incomprensió d’alguns és ben meritòria. La nació som tots, és clar: els qui votarem aquesta llista, els qui votarem l’altra llista independentista i els qui votaran contra la independència. Però aquesta llista, més que cap, representa la voluntat de ser una nació, de tots. Perquè totes les nacions, quan cal, quan la història truca a la porta, superen les diferències ideològiques circumstancials, pel bé comú. I és pel bé comú que emergeix aquesta llista tan poderosa. Hi caben demòcrata-cristians i anticapitalistes, socialistes i liberals, tots de bracet. I hi caben no pas per un romanticisme estúpid, sinó perquè no hi ha cap més manera de salvar la nostra societat que no siga aconseguint la independència. Avui no podem fer un país millor si abans no el fem independent —ja ho hem provat de totes les maneres i no ens n’hem sortit. I és això, sobretot això, que entenen tots els qui no han tingut ni tindran cap inconvenient a unir-se generosament al projecte comú. Això que anem bastint des d’ara mateix va molt més enllà del projecte de cap partit i de cap ideologia. 3. És una llista per a entusiasmar, per a retornar la credibilitat de la política Això no ha estat fàcil. Ni en el somni més gran no m’havia imaginat que poguéssem arribar on som i que els nostres polítics —Mas, Junqueras, Romeva…— serien tan generosos i tan capaços d’avantposar la llibertat de tots. En aquest món en què la política s’ha desprestigiat tant per la incapacitat de construir, ací teniu la prova que és possible. I tant com sí que es pot. Ens han demostrat que els polítics saben posar-se al servei del poble i atendre la reclamació que els fem. S’ha demostrat que no hi ha barreres prou altes quan l’objectiu és ambiciós, net i clar. S’ha demostrat que el somriure és una arma poderosa i que el sentit comú, quan s’imposa, és una eina insuperable. I s’ha demostrat que contra la confrontació com a tesi pot triomfar la construcció com a tesi. Els grans moments de la història de totes les nacions de la Terra han estat així i ara ens toca a nosaltres. Com va escriure l’Estellés, la pàtria la farem lliure, lluminosa i alta. I ara és l’hora. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Secundí Mollà Sense entrar en massa detalls aquesta llista té una sèrie de característiques que la fan realment virtuosa. En ella hi són presents l’europeisme, el món associatiu, els moviments de base, la sensibilitat social, l’experiència política, per suposat la societat civil, els valors més representatius dels principals partits, la generositat de tots -fins i tot la de les CUP que sense ser-hi també formen part, des de la seva especificitat, d’aquest procés- i la transversalitat més absoluta. En definitiva, aquesta llista tan nostra, (i que no us càpiga dubte: mai més cap llista serà tan nostra com ho és aquesta) reuneix les característiques que hom en podria exigir en un moment de tanta transcendència històrica. Només cal veure sinó, les reaccions i el desconcert que ha generat en àmbits no independentistes. I en fi, pels que ja desesperàveu… en el nostre mite de la creació, Déu va fer el món en sis dies, i el seté va descansar. Bé ens està, doncs, que els homes, que mai no seran déus, facin aquest acord en sis mesos i el seté no puguin ni descansar. Ara sí. Com diem a València quan comença la partida: Cavallers, va de bo. Josep Joan Aguilera Des de fa temps, de fet des de que Carme Forcacell i Muriel Casals es van i,plicar tan bé i amb tal grau de suport popular (no he trobat ningú que en parli negativament) que creia que haurian de posar-se al servei del pais , de la gent que no enteniem com era que els polítics no eran capaços de posar-se d’acord com els demanavan tots els independentistes. Raül Romeva també farà una bona tasca, amb seny i elegància, com ha demostrat sobradament. I el millor de tot és que en tenim molts altres d’igual vàlua. Pep Vinyals Un comentari i una pregunta (o dues). El comentari: Tot i que em sembla molt encertat i ben pensat posar al capdavant de la llista a Raül Romeva, entenc perfectament la postura de la CUP. La seva proposta era les plebiscitàries el 27-S i tres mesos després com a molt una convocatòria d’eleccions constitucionals. En canvi ara, els temps s’allargaran massa i faran perdre l’esma i l’il·lusió de la gent. S’ha arribat a parlar fins de divuit mesos !! I la/les pregunta/es: Perquè encara se segueix parlant de la necessitat de buscar una sortida pactada o consensuada amb l’estat espanyol? Qui ha filtrat aquest informe que diu que la situació més desitjable -i més llarga!- és la de buscar un acord amb Madrid? A aquest pas, no sé que més hem d’esperar….. Pere Bosch Apunt al seu bloc personal a VilaWeb: La dreta i el relat guanyador. Maria Antònia Martí Molt bona anàlisi de l’efecte de la llista. VilaWeb l’encerta. Ens cal energia… Hem de fer un 11S2015 memorable i el 27S2015, guanyar! David Ginebra Tot i que l’absència de la CUP pugui semblar la nota negativa d’aquest acord, en termes d’estratègia electoral podria ser fins i tot positiva. Oferir una llista de la CUP pot fer que els votants més d’esquerres, entre aquesta candidatura i la possible coalició Podemos-ICV-etc., es decantin per votar el que serà una segona llista independentista, mentre que si les opcions haguessin estat llista unitàra vs Podemos (et al.) molts d’aquests vots probablement els hauríem acabat comptabilitzant dins del No a la independència. Pep Agulló Comparteixo l’opinió editorial però avui des de la mateixa trinxera resistent he de ser dur amb les CUP. Quan s’utilitzen els mateixos arguments que l’enemig alguna cosa no funciona companys. Que si el principi d’acord cap el 27-S és una OPA d’en Mas, que si és un èxit d’en Mas (i un fracàs d’ERC, s’enten), que si la “llista d’en Mas”, que ANC i Omnium ham canviat les regles del joc (a favor d’en Mas, s’enten), etc, etc. ¿No heu acceptat que sense un sector de la burgesia catalana implicada en el procés no hi haurà independència? Tanta “finezza” i sentit històric que heu demostrat en els moments decisius i ara actueu com nens malperdedors. No passa res, hi hauran dues llistes, feu la vostra feina i prepareu el 28-S. Ens trobarem tots el 27-S però no digueu el mateix que diran els lerrouxistes de Podemos, els d’ICV-EUA, els de PC,… perquè ells recolliran els vots d’aquests arguments vostres. Sembla que l’ombra de l’esquerra unionista és allargada i ara més que mai cal la intel·ligència que ja heu desmostrat en altres situacions complicades. Sou imprescindibles. Oblideu personalismes, d’una vegada per totes, ara només hi ha candidats a la “llista” i prou. S’ha negociat, això vol dir que tothom ha hagut de fer renúncies i així ha sorgit l’acord. No cal sentir-se culpable perquè en la vostra ideologia la renúncia tenia un preu massa alt. No hi ha d’haver retrets, cadascú a la seva feina. Mirem endavant, primer guanyar, i després, el 28-S entomar l’escomesa de l’Estat desafiant-lo. Maria Benitez Crec que molts encara no som conscients de la magnitud del que està passant. No fa gaire temps que això només era un somni o un eslogan electoral. I ara, per primer cop en molt de temps, i si les urnes acompanyen, té futur. Un futur fet entre tots, perquè la nació és de tots i ha de ser per a tots. Maria Rosa Guasch Ara és l’hora de Catalunya. Portem tres-cents anys de lluita per la nostra identitat. Els nostres avantpassats ens han deixat un llegat cultural, un pou d’història que, tot i els traumes soferts, ha quedat i ens ha arribat fins l’actualitat. Sense ells no es pot entendre on som ara. Sense ells i sense nosaltres no s’hauria arribat on som. Hem fet feina aquests últims temps per empènyer el procés d’independència. Ara és l’hora d’anar tots junts. La “llista d’un demà lliure” com l’anomenes, i que s’ha creat i fet públic avui, té encara només cinc persones (els 5 primers). És una molt bona notícia. Tots ells són clau per obrir els ulls del món i de molta gent que no veia clar on anàvem. Sabem on anem i hi anem ràpid. Quina sort tenim de poder-ho viure! Falten dos mesos perquè el President Mas ens convoqui per votar. Estic impacient! Josep Usó Estic segur que la llista és molt bona i també que tindrà un resultat extraordinari. Com també la llista de la CUP. I és cert. És una llista del “després”. Això es veu de seguida. No és de ningú i és de tots. Engresca, anima i fa augmentar la eufòria. Però ja no és una llista de partits d’avui. Segurament, els nou país tindrà també nous partits. Per sesumir-ho, “càntir nou, aigua fresca”. I són d’antologia els retrets i excuses dels unionistes. Semblen del tot desconcertats. I a setanta dies mal comptats per al 27S. Amb l’onze de setembre com a preàmbul del que vindrà. I, sobre tot, amb el somriure. És poderós, el somriure. Mireu sinó, el somriure de Compromís al País Valencià. Antoni Carol Avui és un dels dies més feliços de la meva vida. I jo que em pensava que no podria votar alhora en Junqueras i en Mas… Ara resulta que amb una sola papereta podré votar al mateix temps Raül Romeva, Carme Forcadell, Muriel Casals, Artur Mas, Oriol Junqueras… En un sol vot tots aquests cracks (i més que vindran). No es pot demanar més. Una dia de gran felicitat: somriure, sentit comú i política d’alta volada. Felicitats a tots i a treballar molt i amb urgència, ja que es torna a activar el Tic-Tac… Ramon Martínez Sancho Tots els independentistes tornem a estar il.lusionats feia massa temps que els politics ens desmotivavem però ara si guanyarem! Almar Bosch Felicitats. Una vegada més, lucid i entenedor. Nomes veient les reaccions PPPSOE ja esta tot dit. Votarem i guanyarem!! Eduard Zanuy L’Editorial de demà, és un bon reconeixement a molts anys de lluites i una ben clara aposta pel futur. Per un futur ple d’esperança pel país, Catalunya, i la resta de la societat humana que intenta conviure en el nostre planeta. Laura Cendrós Gràcies a tu també, Vicent per aquest moment històric. Gràcies pels moments d’optimisme que ens has donat quan crèiem que tot estava perdut. Ara a treballar fort per arribar a tocar la llibertat. Encara tenim molta feina, com bé dius tu. Jordi Camprubí Estic content amb el resultat final de les converses que han durat unes quantes hores. M’agrada aquesta llista. Em sembla penós veure en el TN vespre les declaracions de la senyora Camats, els d’iniciativa ara treuen pit ves per on, per no parlar de les declaracions del senyor Iceta i de la senyora Camacho sempre previsibles. Josep Blesa Fa riure el pantaix i desencaix d’alguna cara. El desencaix del tutoratge dolorós d’una certa gent que perd el guiatge. En un país on tothom engatjat en l’esdevenir de la nostra societat ens ha tocat fer molts papers de l’auca. Una llista que incorpora el recolzament des de Lluís Llach a De Gispert i tot el que hi ha al mig. Una altra llista trenada de factor social que no serà gairebé menys potent que anirà des de Baños, Oliveres o Delgado. On les bromes interfàsiques del “dret a decidir” a pelar-se-la, o no, ja no tenen cabuda ni encaix. A la fi tenim el marc que fa mesos vam esbossar en aquella final de futbol a un partit: dues llistes independentistes netes, una llista de subalterns neta (PP+Construïm+PSOE+Colonos+PC) i una quarta farcida de “birdbrained” que no s’ha adonat que “empecinados en la maldad del Presidente Más” sols fa d’esquer amagant l’ham que finiquite el lerrouxisme que els agombola per sempre més. Seran els nostres estimats, o no, pied-noirs reus dels Sánchez-Iglesias, bo i traint els seus votants nostrats. Joan Ortí A vegades passar uns dies d’incertesa i de tristesa van be per copsar amb mes alegria i adornar-te ben despert que el país està realment ben viu, malgrat algunes reaccions encara avui amb un to partidista i sectari, la nostra Nació va unida cap a la llibertat. L’entusiasme d’aquest moment no pot distreure’ns de la fita final que no es cap altre que l’anhel de llibertat de tot un poble. Els nostres enemics no restaran de mans plegades, però precisament les seves maniobres, mes que ser una por o una amenaça ens portaran definitivament a la victòria. Els catalans units som imparables. Ramon Perera L’editorial explica que el dit d’una part del poble català assenyala una estrella, mentre alguns es miren el dit i el critiquen sense adonar-se que assenyala alguna cosa. I encara el critiquen perquè duen unes ulleres que deformen grotescament les imatges o bé perquè el volen veure d’aquesta manera a qualsevol preu i alguns potser per les dues raons. Joan Rubiralta Ja fa dies que el nostre país ha començat un camí cap a la seva llibertat i això no té aturador. I davant d’aquesta llista només podem alegrar-nos i esperonar-nos durant dos mesos i escaig per tal de tenir un resultat imbatible. La combinació de la majoria de tendències i ideologies polítiques, d’homes i dones que ho donen tot i ho continuaran donant tot, res ho pot tombar. Ni les amenaces, ni la por, ni els insults i ni desqualificacions, ni les males cares, ni voler-nos escanyar encara més, ni voler-nos desanimar amb les set plagues bíbliques, ni les falses mentides, ni res de res. Ja hem decidit que volem anar endavant i ningú no ho podrà aturar. Tanquem tots els serrells que faltin i comencem la campanya electoral a tota màquina sense perdre ni un minut més. També Estellés deia: No podran res davant d’un poble unit, alegre i combatiu! director@vilaweb.cat	La configuració de la llista per la independència ha desfermat l’eufòria entre els independentistes i uns nervis més que evidents entre els qui hi són contraris. Era previsible i forma part de la normalitat dels debats democràtics. Però, deixant de banda l’eslògan fàcil i la consigna partidària més tancada, em sembla que no entendre què … Continue reading Les tres explicacions que no entendran mai →	Les tres explicacions que no entendran mai	news	
https://www.vilaweb.cat/noticies/lleida-es-un-gran-exemple/	24/06/2021	Fa sis dies que Miquel Iceta va rebutjar la idea d’un front espanyolista a les eleccions del 27-S, perquè –va dir– ell propugnava un acord de les ‘forces progressistes’, entre les quals es negava a incloure Ciutadans. Va ser a la Universitat Progressista d’Estiu de Catalunya. En canvi, ahir Àngel Ros va anunciar un ‘acord de govern’ a la Paeria de Lleida entre Ciutadans i PSC. Si he posat cometes a ‘acord de govern’ és perquè sembla més una ‘rendició de govern’, una submissió del PSC a Ciutadans, malgrat el resultat electoral, que no pas res més. Ens hauríem d'estranyar que PSC i Ciutadans siguen capaços de superar enormes diferències ideològiques per sumar, basant-se en el factor nacionalista (espanyol)? I quina és la clau d’aquest acord? Combatre l’independentisme i fins i tot el catalanisme del qual Ros es reclamava hereu i, en alguna ocasió, paladí i tot. El text de l’acord té nou punts inconcrets sobre qüestions econòmiques i socials –que pràcticament no diuen res– i quatre de ben concrets i clars sobre la ‘lleialtat institucional’, que són les mesures contra el catalanisme, inclosa una revisió més que sorprenent del reglament lingüístic municipal. L’acord, insòlit a Catalunya, ha mogut una enorme polèmica. Però realment ens n’hauríem d’estranyar? De Ros, difícilment pot estranyar-ne res. Ara, la qüestió no és pas aquesta. La pregunta és si ens hauria de sorprendre que PSC i Ciutadans siguen capaços de superar enormes diferències ideològiques per sumar, basant-se en el factor nacionalista (espanyol), davant l’evidència que vivim un moment clau de la nostra història. La clau de l'acord PSC-Ciutadans a Lleida és combatre l'independentisme i fins i tot el catalanisme del qual Ros es reclamava hereu. És clar que si ens preguntem això la resposta a la pregunta serà una altra pregunta més difícil de respondre: com és que ells són capaços de fer-ho tan planer mentre nosaltres posem tants entrebancs a allò que és obvi? L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Oriol Magrinyà És la diferència entre tenir sentit d’Estat o tenir sentit de la gesticulació. Tants segles de sotmetiment passen factura, i aquí als que demostren el més mínim sentit d’estat els crucifiquem des de les pròpies files. Esperem que aquesta maniobra de Ros faci obrir els ulls a uns quants i ens faci reaccionar: ells tenen molt clares les seves prioritats. I nosaltres? Guillem Fàbregas Espanya és un país curiós un no hi ha castellanistes, ningú que ha Salamanca, Soria, Albacete… empri aquesta llengua en totes les seves relacions serà considerat així encara qupersegueixen, que no li cal. En la nostra submisió i acceptació de l’anormalitat que vivim al nostre pais ens autoanomenem catalanistes els que defensem el que és normal a qualsevol país. Peró acomplexadament sóm molt curosos en qualificar partits com Ciutadans o PP, al menys als mitjans de comunicació els anomenen no nacionalistes i ara molts s’esmercen en dir que són anticatalanistes, que no anticatalans. És molt més fàcil, són castellanistes, sinó per què tots dos m’envien la propaganda electoral únicament en castellà. Diuen defensar el bil·lingüisme peró tots sabem els objectius que persegueixen. Maria Benítez Lleida és un gran exemple de com ens tornaran a passar la ma per la cara. Als catalans ens perd l’estètica, el que diran si m’ajunto amb aquell, el amb tu no jugo, i sobretot una inexplicable vocació fratricida que ens mou a massacrar primer els companys que no són de la nostra capelleta que el veritable enemic. Tot plegat força patètic. Joan Rubiralta El que ha passat a Lleida és un pas més del PSC cap a la seva desaparició, cap al seu suïcidi polític. Recordem que quan va sortir la gent a protestar a Lleida perquè no era de l’AMI, Ros va dir que, tot i l’acord del ple en contra, ja s’ho repensaria. Ara és evident que ja s’ho ha repensat i ha preferit conservar la poltrona que conservar la dignitat personal i nacional. A aquests personatges, la història els jutjarà i esperem que els lleidatans també. També hem d’entendre que no és el mateix establir un acord amb un partit que assentar les bases per estructurar una llista guanyadora el 27S. Espero que hi hagi acord, encara que es faci esperar una mica. I també espero als de la CUP que es comencin a posar les piles i es deixin de dilacions totalment innecessàries. Ara hem d’anar al consens i no s’hi val a donar excuses de mal pagador per no anar-hi. Després que no es queixin dient que no se’ls han tingut en compte. Si anem deixant passar els dies, quan farem la campanya clara i contundent a favor de la independència per tots els mitjans i a tot arreu? Joan Ortí Molt simple però molt contundent, si els antiendependentistes es posen d’acord malgrat les seves diferencies ideològiques, perquè els independentistes no ens posem d’acord malgrat les diferencies ideològiques. Immensa lliçó Vicent amb la editorial d’avui. Pep Agulló El llenguatge ens limita i ens fa pensar que “dretes i esquerres”, conceptes més que obsolets i confusos, és el que determina la idelogia. No, el procés ens ho està mostrant a cada pas que la lluita ideològica és entre Espanya presó de pobles (els unionistes) o la llibertat de ser com a nació (els independentistes). Ja ho diu en Vicent: “I quina és la clau d’aquest acord? Combatre l’independentisme i fins i tot el catalanisme…” Els uns van a arrabassar (és fàcil posar-se d’acord), el que nosaltres volem construir, que és el més difícil. No li busquem intel·ligència política en aquestes aliances, com les d’ICV-EUA, Podemos, PC,…és una reunió de llops. Josep i Antònia Viñas-Ciurana No ens sorprèn gens l’acord d’Àngel Ros amb Ciutadans. Encara que ens indigna veure fins a quin nivell de decrepitud moral pot arribar un polític. El PCS fa anys que va deixar de ser un partit d’esquerres i catalanista com sempre ens volien fer creure que eren. Molts ho havien denunciat però no hi havia manera de provar que no eren els guardians i defensors de tot el que és ètic i bo en política. La situació actual a Catalunya ha desemmascarat a tothom i veiem el que aquest partit -que es deia progressista- ha estat des de fa temps: reaccionari fins a la medul·la i espanyolista convençut. Geoffroy Lourdou Sembla que aquest acord de la vergonya de l’Àngel Ros, arriba a punt, el dia abans de la reunió dels partits i entitats civils independentistes. Ensenya clarament la transcendència del moment, el que s’hi juga i esperi que tots els participants se’n recordaran quan hauran d’estendre la mà, per aparcar els personalisme i tacticisme de curta volada. És l’hora de la generositat i del compromís. Josep Usó Pot ser de primer sí que sorprenga una mica, però pensant-ho un poc, és el que havien de fer. Al capdavall, el PSOE sempre (al menys fins on jo sé) ha tingut una important component anticatalana, antivalenciana i anti tot allò que no siga “netament espanyol”. Que tampoc sé què és, exactament. De fet, ja fa molts i molts anys que va perdre dos de les seves sigles. Ara només li resta Partido Español. De l’obrero y del socialista, ni se’n recorden. Però ja s’ho veuran, que el camí fa pujada. Antoni Carol Jo em pregunto si no és pas que el Sr. Àngel Ros s’hagi begut l’enteniment. He escoltat a les notícies del vespre les declaracions de la líder de Ciudadanos allí a la Paeria: un insult a la nació!, tot proclamant que espera traslladar d’aquí uns mesos al Parlament aquest nou model d’ús de l’espanyol. Gràcies, Àngel, gràcies! I, efectivament, espero que els nostres líders sobiranistes no tardin en pactar el que calgui per a poder procedir el més aviat possible a la “des-connexió”. Polítics sobiranistes: sapigueu que no és que no us vulguem en la llista per a la independència, sinó que us hi volem units! Deixeu-vos de punyetes! Ramon Perera Goso proposar una resposta a la pregunta que clou l’editorial. És una resposta que no em fa goig, ja que no la veig com una explicació democràtica. L’estat espanyol té el poder i aquest poder té la força suficient per doblegar les voluntats, si alguna es resisteix, quan es toca sometent i encarar-les totes en la mateixa direcció. Al Principat fa més de 300 anys que no existeix poder d’estat i les voluntats són totes iguals a les altres. Quan siguem independents el problema el tindrem quan vulguem que el poder de l’estat sigui realment democràtic. Carme Escudero No ens hem d’estranyar, sempre ha estat un militant pro-espanyol, i no l’importa baixar-se els pantalons davant la candidata de C’s, que semblava la propietària del castell i que no ha tingut cap mirament a demanar el que fa la base ideològica dels membres de Ciutadans: – eliminar qualsevol vestigi de catalanisme: bandera i llengua. Però el pitjor de tot és que davant aquest espectacle no dubtem en barallar-nos entre nosaltres els independentistes i separar-nos per qualsevol motiu, mentre ells ho tenen molt fàcil pactar i unir-se contr nosaltres. Mai perdonaré a partits o entitats que amb l seva falta de cintura caiguem per sempre més en el ” llimb dels justos ” que es on anirem si perdem Josep Ramon Alonso L’acord de l’Àngel Ros amb Ciutadans no serà l’únic que veurem. Aviat veurem com tots els Unionistes espanyols també formaran una llista única per intentar frenar als catalanistes independentistes. Ells saben positivament que l’independentisme te la majoria, i faran tot el que puguin per intentar superar aquesta majoria. El que s’ha d’aconseguir és que les persones votin l’opció que els dicta el cor, sense por, i que votin en clau de país i per uns interessos comuns. Catalunya som tots els catalans i si no aconseguim la independència estem condemnats a ser socis solidaris forçosos, (federalistes o no) i serem espoliats pels segles dels segles. Espanya mai donarà a Catalunya un tracte de igual, per que necessiten els nostres diners per no fer bancarrota com Grècia. De fet és el futur que ens espera si ens quedem a Espanya, la prova és que abans de construir el corredor del mediterrani volen acabar de construir la xarxa AVE d’Espanya. Xarxa totalment deficitària, insostenible econòmicament, que juntament amb la despesa militar i casa real ens esta portant a un endeutament que no podrem pagar mai mes. director@vilaweb.cat	Fa sis dies que Miquel Iceta va rebutjar la idea d’un front espanyolista a les eleccions del 27-S, perquè –va dir– ell propugnava un acord de les ‘forces progressistes’, entre les quals es negava a incloure Ciutadans. Va ser a la Universitat Progressista d’Estiu de Catalunya. En canvi, ahir Àngel Ros va anunciar un ‘acord … Continue reading Lleida és un gran exemple →	Lleida és un gran exemple	news	
https://www.vilaweb.cat/noticies/setanta-cinc-dies-per-a-treballar-tots-com-bojos/	24/06/2021	Finalment hi ha acord. Hi ha un acord global sobre com acomplir la fase següent del procés d’independència i, consegüentment, un acord sobre com acudir a les eleccions del 27 de setembre. És un èxit molt més que notable que cal agrair a la persistència de les associacions sobiranistes. I també a la generositat d’ERC, que va oferir la solució adoptada; a CDC, que va saber trencar la inèrcia amb l’oferta de Molins de Rei; i a la CUP, que ha sabut combinar les seues exigències ideològiques amb la presència honrada i lleial en el front comú. Avui falten setanta-cinc dies exactes per a les eleccions. De manera que ja podem comprometre’ns tots plegats a fer el màxim esforç personal i col·lectiu possible perquè l’èxit siga absolut i indiscutible. Cal que el 27 de setembre la candidatura civil amb CDC i ERC obtinga la majoria suficient per a poder governar. I que, sumant-hi els vots i diputats de la CUP, puguem demostrar a Europa quina és la voluntat del nostre país. Per això, l’èxit de la manifestació de l’Onze de Setembre a la Meridiana serà determinant. Tothom n’ha de ser conscient. I també que la Meridiana no l’omplirem si no venem tiquets i contractem autobusos, tants com van servir per a fer la Via i la V. Això és feina concreta que cal fer i que cal començar ara mateix, sense excuses. Ja podem comprometre'ns tots plegats a fer el màxim esforç personal i col·lectiu possible perquè l'èxit siga absolut i indiscutible. I com això, tot. En aquests setanta-cinc dies, penseu-hi, és segur que hi ha un esforç més que podríeu fer cadascú de vosaltres en favor de la victòria. Feu-lo sense dubtar-ne ni un moment. Sense cap ambigüitat ni cap recança ni cap reserva. Perquè ara tots ens hem de buidar, literalment, en un esforç gegantesc per a consolidar aquest procés revolucionari que ens va menant, pas a pas, cap a la independència. Tenim la sort de ser protagonistes d’una epopeia històrica, d’un moment únic. Aprofitem-ho, que no ens perdonaríem mai de no haver-ho aconseguit quan ja ho teníem a les mans. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Feliu Guillaumes Acabo de veure l’acord final, fa patxoca, no sé com s’ho han fet però dona la sensació de ser generòs per a totes bandes, un “suma positiu” que es diu en teoria de jocs. En canvi no acabo de veure clar el tema de la CUP, i no és una crítica, de fet tot el contrari: encara que es defineixin com “esquerra alternativa”, com Podemos, el seu electorat és molt diferent: la CUP (o almenys en David Fernandez) parla a la gent com a adults, es dirigeix al seu cap i al seu cor, Podemos, en canvi, fa un discurs simplista (i falton!) dirigit a l’estomac de la gent, d’aquí no treuran ni un vot, en poden treure uns pocs milers dels independentistes d’Iniciativa i de la gent que és més anti-Mas que no pas republicans. Però, parafrassejant en Willie Wilder: “ningú (ni res) és perfecte”. Avui sóc molt feliç, demà tots a pencar i de cap a barraca. Joan Rubiralta Ha costat però ens n’hem sortit. No és un pacte perfecte ja que hi ha una formació que anirà al seu aire però que s’ha compromès a donar suport al govern de concentració que hi haurà després en temes sobiranistes. Amb tot, la pregunta continua essent: Per què la CUP no podia anar a una llista unitària? Si hi ha abraçades, també hagués pogut existir un acord. Queden encara alguns serrells que cal tancar i validar aquest pacte a tots els òrgans de govern de les formacions que l’han fet. Ara ja és l’hora de tornar a treballar durament i a tota màquina per explicar el projecte de la independència arreu de la nostra nació. Caldria que els polítics i la societat civil s’impliquessin a fons i no paressin fins el 26S, la jornada de reflexió. Aquest any no hi ha vacances i cal sacrificar uns dies lliures per poder-los tenir tots. Erika Casajoana En els moments de més fragmentació al bàndol independentista vam conservar sempre l’esperança que aconseguiríem un acord, que s’imposaria la lògica i el sentit de país. Felicitats a tots els implicats i ara, tothom a treballar. Si anem units, ningú no podrà aturar la independència de Catalunya. Ningú. Antoni Carol «Finalment hi ha acord». Felicitats i gràcies a tots! A l’altra banda bramen, bramen, bramen… Penós sub-nivell d’argumentació dels spikers del PSC, ICV, PP, Ciudadanos (patètica Arrimadas), UDC i, a nivell estatal, PP i PSOE (patètic “esfèric”, és a dir, total). A la vista d’aquestes paraules banals i buides, aquí teniu el meu petit “esforç” del dia: una rapidíssima anàlisi econòmica comparativa Catalunya-España. Telegràfica, però, amb afirmacions concretes: 1) L’economia catalana dóna alegries (no totes les que tots voldríem). Però la tendència és positiva i, sobretot, la veig sostenible. Sóc optimista! 2) L’economia espanyola ens mostra algunes dades macroeconòmiques positives. Però la seva tendència no és sostenible i és plena d’incerteses: segueix i seguirà produint-se dèficit pressupostari; creix i seguirà creixent el deute públic (un nivell mai vist; ja no crec que sigui retornable); el nivell d’atur és molt elevat (això no s’absorbirà en “quatre dies”); frenada de la inversió estrangera… Veureu què passa després de les eleccions generals… 3) La distància entre ambdues economies augmenta. Algunes dades! PIB: sospita de què España quedarà per sota del 3%, amb des-acceleració; Països Catalans, més del 3% // Atur: veureu el dia 23 les noves dades de l’EPA (de moment, Catalunya té uns 4 punts percentuals menys d’atur) // Inversió bruta estrangera (variació interanual des del 2014): Catalunya en ascens molt fort (i es mantindrà); España en retrocés! // Creació societats mercantils: Catalunya recuperació clara en % positiu; España estancament en % encara negatiu // Dissolució societats mercantils: Catalunya s’ha frenat; España encara segueix dissolent societats. 4) De passada: les previsions amenaçadores d’en García Margallo sobre l’economia a Catalunya no s’han complert; tot el contrari: i això ho ha vist Europa! Josep Usó Realment, ara que tot (o quasi tot) sembla anar de cara, cal que tothom fem allò que puguem per ajudar. Cadascú el que puga, però cadascú. No s’hi valdrà després a plantejar cap excusa. Caldrà treballar i molt; però estic segur que tots ho farem. I el que és millor. Amb un somriure. Amadeu Abril Pels pessimistes impenitents que diuen que “no han estat capaços de fer l’acord fins 75 dies abans, i ara tenim poc temps”. ERC es va fundar no 75, sinó 26, vint-i-sis, dies abans de les eleccions munipals on va arrasar i va contribuir a canviar la història. I eps, no hi havia ni twitter, ni facebook! (d’acord, tampoc no hi havia Tele5 😉 El fet és: un missatge nítid de canvi pot no necessitar anys, sinó intensitat. Pels pessimistes que es queixen que “total, per fer aquest acord, ja el podien fer al desembre passat”. Docns això: que és l’acrd que volíem al desembre passat, no? Hi ha acord, i això és el que compta. No, rectifico, el que compta és el missatge: Podem votar per la llibertat, d’aquí 75 dies. No en teniu prou? Pels porucs que pensen que “encara prendrem mal entre nosaltres, entre la llista CDC-ERC i la CUP”, cal recordar que la nostra societat té realment perspectives molt diferents. I que la diversitat política i social és logic que tingui diversitat d’oferta electoral. Entre els que volen la independència, una part té un accent més fort per la governabilitat i el respecte institucional, i uns altres, per l’aternativa política i social. Això es discutirà, i es confrontarà, però entre gent que votarà inequívocament per un país lliure. Pels que creuen que “perdrem molts vots amb Podem, UDC (o qui sigui)!, haurem d’insistir en què el que vota la gent és un missatge clar, engrescador i guanyador. I no n’hi ha cap de més fort que la voluntat de poder decidir com volem ser en llibertat. El canvi real, aquí davant el populisme greco-mimètic de fer volar coloms mesetaris. Però no serà una lluita entre partits, com altres cops: serà una decisió entre SíSí, i no, entre llibertat i subordinació, entre esperança i resignació. Això és el que votem, i per això, com diu en Partal, hem de pencar tant com puguem. Amb il·lusió i bon humor. Perquè un missatge esperançador, defensat amb il·lusió, és imbatible. Víctor Serra He de dir que estic molt content d’haver-me equivocat en el darrer diagnòstic i que sembla que ara realment fem el que cal fer de debò. Aquests 75 dies seran crucials i els hem d’util.litzat per explicar els avantatges de la independencia al indecisos i als federalistes que de bona fe encara no ho tenenclar. I sobretot que ningú es quedi a casa. Ens hi estem jugant el futur dels nostres fill i néts. director@vilaweb.cat	Finalment hi ha acord. Hi ha un acord global sobre com acomplir la fase següent del procés d’independència i, consegüentment, un acord sobre com acudir a les eleccions del 27 de setembre. És un èxit molt més que notable que cal agrair a la persistència de les associacions sobiranistes. I també a la generositat d’ERC, … Continue reading Setanta-cinc dies per a treballar tots com bojos →	Setanta-cinc dies per a treballar tots com bojos	news	
https://www.vilaweb.cat/noticies/contra-la-revolucio/	24/06/2021	No he amagat mai la meua simpatia per ICV. Alguna gent, massa obsessionada pels partits, no m’ha entès o no ho ha volgut entendre, però la gent d’ICV per a mi encarna una manera de veure el món a la qual em sent molt pròxim, malgrat que el procés d’independència és evident que ens allunya, espere que només provisionalment. No em reca gens de dir que Joan Coscubiela és un dels millors polítics que he conegut i una persona extraordinària, que admire. Sempre he reconegut i posat en relleu l’esforç intel·lectual fet per Joan Herrera el 9-N, un esforç que em mereix el respecte més gran. Sense ser ni nacionalista va treballar perquè tots poguéssem votar sobre la independència i això, com a demòcrata, té un mèrit especial. Tant de mèrit que crec que res d’allò que faça ara no podrà esborrar la seua generositat. Amb Dolors Camats m’han unit complicitats que no sabria explicar-les en un paper curt. I hi ha més companys d’ICV, gent diversa i d’indrets molt allunyats del país, de qui he après moltes coses durant aquestes dècades, amb qui he gaudit de moments importants. Però em trobe que ICV, EUiA, Podem i Procés Constituent ara han decidit d’enfrontar-se a la voluntat d’independència d’una part important –espere que clarament majoritària– del país. Hi ha maneres massa fàcils d’explicar el perquè, poc creïbles. Jo sempre tendesc a valorar la complexitat i, per tant, no cauré en l’absurd de donar explicacions simplistes d’una posició que sé que no ho és. Amb el màxim respecte, però, i amb un inevitable punt de dolor personal, miraré de fer dos comentaris que per principis i per coherència amb mi mateix espere que s’accepten com una crítica, però com una crítica oberta, franca i lleial. D’amic. Em causa una gran tristesa veure que mentre el poble assalta les institucions per canviar-les, vosaltres, els d'ICV, us esteu allà, a l’altre costat de la barricada. En el curs de la meua vida he vist moltes vegades revolucionaris que quedaven encegats davant la revolució i no la sabien reconèixer. Acostumats a pensar en la revolució com la tasca d’una avantguarda tancada i decidida, no eren capaços de veure quan el poble prenia el destí en les seues mans, possiblement no de la manera que ells volien però sense cap mirament. Ho vaig veure a Berlín, on alguns amics molt ‘progres’ del cantó occidental no aguantaven la revolta popular de l’est, els mesos abans de la caiguda del mur, ni sabien veure-hi l’anhel d’una vida millor per a tots. Ho vaig veure a Sud-àfrica, on gent que havia fet un esforç increïble, heroic, contra el règim racista no acceptava que Mandela parlàs per a tothom i no per a uns pocs ni entenien que el progrés de tothom era precisament allò que havia guiat la seua lluita de tants anys. Ho vaig veure a Eslovènia, on un petit grup d’independentistes es va oposar a la independència perquè no era al cent per cent allò que ells somniaven… Tot això ara ho veig ací, a casa. Els hereus del vell i admirat PSUC han fet un esforç per a entendre què passa, però han acabat sucumbint als propis mites, com va passar a Sud-àfrica, com va passar a Eslovènia, com va passar a Berlín. Em sembla que no entenen que això que protagonitza una part substancial d’aquest país és una revolució real, que tombarà les estructures que vam heretar del franquisme, començant per la monarquia, que tancarà i farà inservible el règim postfranquista. Que no entenen que tenim davant una revolució amb capacitat de crear una república nova del cent per cent de la població sobre unes bases infinitament més democràtiques i progressistes que mai no podrà fer Espanya. Ho Chi Min va desconcertar molta gent –a mi quan era molt jove–, amb aquell aforisme brillant que deia: ‘La revolució és una cosa i els revolucionaris una altra: poden coincidir o no.’ Doncs això. No ho sabria dir millor ni sabria descriure amb més precisió què passa. Efectivament: poden coincidir o no. Ara, si hi ha una cosa que em preocupa és la mandra intel·lectual. Els arguments que proveu d’oposar al procés independentista són d’una qualitat ínfima, poc digna de la tradició que representeu. La vostra obsessió de veure-ho tot com una gran manipulació del malvat Mas… La poca serietat argumental que implica avalar les cruels retallades a l’estat del benestar a Grècia, amb l’excusa que aquesta vegada les fan els nostres… O aquesta conseqüència teòrica del vostre plantejament simplement ridícula –i ho sabeu– de la república catalana dins la monarquia espanyola… Que no és fàcil això que viviu, ho sé. No és fàcil tampoc per a mi. Però, per favor, no ens feu avergonyir amb arguments de fireta, radicalment i manipuladorament simplistes, que ningú no pot entendre. No us feu tan de mal a vosaltres mateixos. Quan hom ja no es pot explicar sense que la gent el mire pensant que no entén ni un borrall d’allò que diu, és l’hora d’aturar-se i reflexionar, de pensar seriosament què vol dir que tanta gent siga incapaç fins i tot de capir l’argument. Teniu el dret d’oposar-vos-hi, és clar, teniu el dret d’anar contra la revolució. Teniu el dret de fer amb la vostra organització, amb el passat que representa i amb les idees que defenseu allò que vosaltres i només vosaltres vulgueu. És la vostra organització i és el vostre esforç, només faltaria. Però, amb l’amistat i el respecte que us professe, espere que m’entengueu i em respecteu quan us dic que em causa una gran tristesa veure que mentre el poble assalta les institucions per canviar-les vosaltres us esteu allà, a l’altre costat de la barricada. Amb l’Iceta, amb la Camacho, amb Felipe VI, amb un tal Duran i Lleida… A mi això em sap molt de greu. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Joan Rubiralta Conec gent del PSUC i de les primeres CCOO que he admirat. Conjuntament amb altres companys, vaig ser un dels primers fundadors de CCOO del Bages en un convent de Manresa allà pel 1967. També recordo un company escolta membre destacat del PSUC, salvatgement torturat per la policia política franquista i el fart de plorar que em vaig fer quan m’ho van explicar per la ràbia i el dolor que vaig sentir. Encara vaig participar de ben jovenet també en les primeres manifestacions contra el judici de Burgos amb companys del “Partit” i els il·legals Primers de Maig a Barcelona perseguits pels grisos. Realment valorava molt positivament aquells companys lluitadors. I si bé això és cert, se’m fa difícil entendre com pot ser que hàgiu canviat tant. On és el valor i la valentia per canviar les estructures del poder que tant volíeu trencar ara, quan la nostra nació està en un moment revolucionari descomunal i us escudeu amb excuses que ni vosaltres, si apel·leu a la vostra ànima, us podeu creure. Quina llàstima em feu a mi i a moltíssima gent que va creure en els vostres principis i que ara comprova que els haveu baratat per un càrrec polític. Més pena em fa el corrent independentista intern del vostre partit, perquè no ha tingut la valentia de fundar un partit nou, cosa que sí que ha fet la dreta d’UDC amb l’aparició de Demòcrates de Catalunya, perquè aquesta covardia farà que quan la gent voti ICV, (amb independentistes i unionistes barrejats), el món polític català i l’espanyol, faran la lectura que s’ha votat a favor de l’unionisme. Crec que si no canvieu d’actitud urgentment, la història us jutjarà i no ho farà positivament precisament. Vosaltres mateixos; jo ja me’n vaig separar fa molts i molts anys. Josep Jallé Son dies de joia els que estem vivint. Una real revolució: deixar de ser colònia per esdevenir lliures de compartir els nostres destins amb qui vulguem, no amb qui ens vam trobar al néixer. Dit això m’emmurriaré un xic fent cinc cèntims vers el que comenta el nostre director. Vinc de família republicana i, personalment, d’aquell PSUC que contra Franco va excel·lir. Desprès he vist els llocs on el comunisme havia de fer grans millores: Polònia, URRS, VietNam, Cuba, Xina. La base per tensionar a les persones vers un futur millor, que mai va arribar, era tenir un enemic contra el que descarregar les ires quan les coses no rutllaven. De tant fer-ho, i tant durar en el poder, es van tornar conservadors, com passa sempre per les sinapsis del cervell humà. La mala qualitat democràtica, els fracassos de la posta en pràctica de les idees dels manuals, cal atribuir-los als altres, els enemics de classe: per uns els jueus, per altres el capitalisme, per els concrets propers Franco i post Franco, i a casa l’anatemització, per exemple, de Heribert Barrera a les seves pors confessades al Teatre Tívoli. Desprès a carregar-se a Pujol. I ara, l’enemic és Mas. Contra algú, sempre. No anar tots junts davant el desafiament revolucionari més agosarat: esdevenir independents d’Espanya per la via democràtica i pacífica. Quan sento que una progre d’ICV condemna a altre progre d’ICV per passar-se a l’enemic – per a mi ajuntar-nos per a la revolució – em surt el sentiment de pena per aquestes miserables mentalitats, sense cap mania, però, d’anar plegats amb un poutpourri de desmanegats on l’odi al sistema – el que els tolera – a la dreta – per a ells el liberalisme – i a la llibertat genèrica – perillosament descontrolada dels aparells del partit – això els hi costa molt poc. De seguit s’ajunten. Igualment es desfaran quan llur oportunisme no esdevingui exitós. Fi. Seguim gaudint d’uns dies inoblidables, després de vuit mesos d’infinita paciència on, però, mai no em pogut desesperar …. del referèndum vençut. Pep Agulló Amb tots els respectes pels qui només volen veure les fulles verdes de l’arbre. Però arbre té arrels…històriques. Mireu si no, com en temps de crisis els independentistes d’Unió cerquen les arrels fundacionals per posicionar-se. Se’n vanten. ICV-EUA no ho poden fer. Massa infàmia al darrere. Callen. Parlo de les direccions polítiques, no de molts militants que s’hi han deixat la pell en la lluita antifranquista. Aquestes sigles estan asociades a episodis de la història que colpegen a qualsevol revolucionari o qualsevol demòcrata. A l’Estat espanyol: primer la traició a la revolució del 36 (brutal repressió en els fets de maig) seguint les directrius del Kremlin, després el pacte amb la Monarquia de Juan Carlos per perpetuar el franquisme i evitar una ruptura revolucionària; i ara, què podem esperar…Potser perquè entenen massa bé que és una revolució el que tenim entre mans se li giren en contra. El que sempre han fet. És el seu destí històric. El PC Francès demanava als africans que esperessin la revolució a França abans d’independitzar-se. Per sort no li van fer cas…Espero que ara aquí tampoc. Jordi Huguet Totalment d’acord amb l’editorial, jo també he estat i sóc simpatitzant de moltes de les idees d’ ICV i entenc el que fan com una cosa molt humana, miserablement humana, exagerada per la complexitat del moment i la dificultat de prendre decisions coherents en col·lectius/partits que pretenen ser transformadors. Personalment identifico dues coses: – L’argumentació a la contra. Crec que és un mal molt estés en l’esquerra, que molt sovint construeix els seus discursos sempre a la contra, identificant el mal i recreant-s’hi. La crítica sempre ha de ser-hi, contundent i sincera, però al meu parer no ha de ser la base de la transformació, com a molt la xispa. Per això l’independentisme els ha atropellat, perquè és positiu i construeix, que és el que crec que com a societat necessitem. – L’altra cosa que crec que els hi passa és que quan et passes la vida defensant i promovent un món millor, t’acabes identificant com el portador de la veritat que permet que aquest món es desenvolupi. Però la vida és capritxosa i les societats són de tots, i quan les coses sembla que es poden transformar però no venen de la teva part i a sobre segurament ningú et reconeixerà que tu ja ho deies, llavors, incoscientment ho rebutges i sovint hi vas en contra. Extranyíssim però funciona així. Coses de l’ego. Costa acceptar que el que sempre ha estat el teu rival sigui per un moment necessari per apropar-te a l’ideal. En el món de l’agricultura ecològica, del que formo part, és molt típic anhelar i defensar un món ecològic i sostenible per a tothom, però curiosament quan la cosa arrela, s’amplifica i comença a arribar a tothom ens sentim amenaçats i ho critiquem, ja que s’escapa de la nostra visió concreta. Ens falta molta més vista d’ocell, tant per veure les manipulacions i enganys com per veure les veritables oportunitats. Antoni Carol En aquest editorial, Vicent, paleses dues observacions que jo mai no m’he atrevit a manifestar en aquesta tribuna, precisament per respecte a tu mateix (coneixent les teves preferències). Que la Camacho i en Rivera diguin el que li diuen al president Mas (“inestable”, “immoral”, “cadàver polític”, “váyase” i un llarg etcètera) em fereix, però passo olímpicament: ells ja no tindran cap raó de ser al Parlament del nou Estat Català. “Adiós muy buenas”. Dels co-líders d’Iniciativa per Catalunya: mai, mai, mai els he sentit dir res positiu del President. El sentit comú em diu que això no és lògic: aquesta dèria de desqualificar sistemàticament el President sembla que els incapacita per a copsar la realitat i la meravella d’aquest moment de la nostra història. Ni el president Mas és tan “patata” ni Catalunya va tan malament. S’ho hauran d’empassar amb patates! Aquesta mena d’actuació —amb judicis apriorístics, injustos i/o expressats sense equanimitat— em sap molt de greu: ells haurien de tenir un lloc i un paper pro-positiu, constructiu, alegre, en el futur Estat Català. No són el Partido Popular, no són Ciudadanos; són —s’anomenen— Iniciativa per “Catalunya”. Oportunitat malaguanyada! Joan Miquel Monjo Per la meva part nomes cal dir que a mes de “Amb l’Iceta, junt amb la Camacho, amb Felip V, amb un tal Duran i Lleida…” seguir amb Espanya significa seguir amb la FAES, amb el despreci a les vcitimes del cop d’estat franquista, amb el senyor X, amb les estatues d’un dictador feixista i sanguinari. Espanya no es pot reformar perque el feixisme forma part del seu ADN . L’única sortida es sortir d’un estat podrit. Maria Rosa Jutglar Em sembla que som moltes les persones que ICV ens ha decepcionat. Jo no esperava que es posicionés tal i com ho ha fet. Ells que sempre han estat els defensors dels drets socials, ara s’han obsessionat amb en Mas i penso que això no els deixa veure amb claredat el què està passant al nostre país. Les obsessions són molt dolentes. Com pot ser que encara vulguin estar a mercè d’un govern que no ens respecte, que s’enriu de nosaltres, ens nega la nostra llengua i cultura i ens va retallant les llibertats… i no parlem de la part econòmica. És que potser pensen que amb un altre govern serà diferent… que no han escoltat els líders dels altres partits?. Sr.Herrera i Sra. Camats no vulgueu ser tan innocents, que porteu temps fent política ! Linus Fontrodona Doncs jo, malgrat el vostre esforç, segueixo sense entendre ni poc ni molt per què tanta gent d’ICV, incloent en Joan Coscubiela (ell molt en especial, car és un conciutadà meu, a qui jo admirava de fa molt de temps), s’ha anat girant d’esquena al poble català independentista, i ara arriba a fer i a dir tot això que està fent i dient. No m’entra al cap! I només ho puc mig començar a entendre invocant la pura i simple misèria humana: l’enveja, el despit, la por, la vanitat, la venalitat i –lamento una mica dir-ho— una considerable dosi d’hipocresia i mala fe. Cap exercici d’anàlisi i raonament mínimament honestos no podria dur-los a les posicions que ara defensen (també val a dir que sense gaire convicció; cosa que em fa pensar que potser ja s’adonen que l’han vessada, però els falta coratge de reconèixer-ho i rectificar, encara que només fos pel bé del país). En fi, ja s’ho trobaran quan comptin els vots al setembre. Oriol Magrinyà Això de la República Catalana dintre de la Monarquia Espanyola és conya, no? Vull dir que avui diran que era broma i ens explicaran de veritat què proposen, suposo. Perquè tan fàcil no ens ho poden posar… Josep Usó Ja fa anys que em sembla que la gent, el Poble, va per davant dels polítics. Si més no, d’una gran quantitat de polítics. Alguns, pot ser el cas del mateix Mas, s’han reposicionat per tal de no quedar endarrerits. D’altres, com els membres de la CUP, de sobte han sontinitzat amb capes molt amples de la societat. I n’hi ha d’altres que s’entesten en veure la situació actual com si fóra la d’anys enrere. I no ho és. Els temps han canviat. I les necessitats de la gent també. Com la visió de l’Estat o de les seves possibilitats. I hi ha polítics que no ho veuen. És com la Física Clàssica després del 1905. Continuava sent vàlida (i encara ho és) per a les situacions més habituals; però ja no deixa de ser una aproximació de la millor realitat observable. I, de fet, els grans avenços de la Física des d’aleshores, han vingut de la mà de la Mecànica Quàntica. Fins arribar a les pròpies pantalles tàctils. Després estan els polítics que són unionistes per convicció o per interés propi; però aquests, m’atrevisc a dir que són minoria o representen cada dia una minoria menor. El 27S ho veurem. Això segur. Víctor Serra A mí també m’ha fet molta pena escoltar la Dolors Camats i sobretot en Joan Coscubiela amb uns arguments impropis de la seva capacitat. El problema de sempre ha sigut quan les ideologies revolucionàries han esdevingut una mena de religions amb els seus dogmes i la seva incapacitat per l’autocrítica. Això és el que els passa a alguns. No és seriós culpar a Mas de les retallades, quan tots saben que el nivel de despesa en que s’havia instal.lat el tripartit era insostenible, i per tant s’havia de retallar i que els recursos de la Generalitat simplement no depenen de nosaltres , i per tant si Madrid vol, i Montoro ha volgut, ens pot obligar a retallar molt més del necessari. Què hem de pensar quan gent que estic segur que ho enten perfectament, fa un discurs totalment contrari a l’evidència? director@vilaweb.cat	No he amagat mai la meua simpatia per ICV. Alguna gent, massa obsessionada pels partits, no m’ha entès o no ho ha volgut entendre, però la gent d’ICV per a mi encarna una manera de veure el món a la qual em sent molt pròxim, malgrat que el procés d’independència és evident que ens allunya, … Continue reading Contra la revolució →	Contra la revolució	news	
https://www.vilaweb.cat/noticies/el-155-o-levidencia-de-la-desesperacio/	24/06/2021	És impressionant com el simple fet de l’anunci de la candidatura Junts pel Sí i el full de ruta corresponent ha fet creïble de seguida el procés de secessió. A Madrid, de sobte, tothom parla de com aturar ‘legalment’ la independència catalana i, per tant, consideren un fet més que previsible que es guanyaran les eleccions i que es proclamarà la república en poc temps. Si és que hi havia ningú que pretengués encara negar el caràcter plebiscitari de les eleccions del 27-S ha topat de cara amb la realitat. Com era previsible, i contràriament a allò que passaria en qualsevol país democràtic, la reacció s’ha centrat no pas a trobar la fórmula per a dialogar políticament amb la voluntat de resoldre l’afer, sinó en com aplicar la repressió, pura i dura. Espanya és això. I, malgrat les dècades passades, encara impressiona veure que a Madrid ningú no pensa en res més sinó a reprimir la voluntat popular que podria expressar-se a les eleccions catalanes. I ignoren, per cert, que ni ells ja no són totalment independents –i en aquest sentit potser haurien d’estudiar què ha passat els darrers anys entre Hongria i la Unió Europea: només és un consell… L’estrella del debat és el famós article 155 de la constitució espanyola. Això sol ja expressa quina desesperació que els ha agafat, a aquesta gent. Perquè, a part que políticament l’aplicació d’aquest article equivaldria a destruir les bases constitucionals de l’actual estat espanyol, cal dir que jurídicament és un pegat mal concebut des de bon començament i que l’atzucac en què es trobarien si intentassen fer-ne ús és simplement impressionant. L’article 155 és una mala còpia, pèssima còpia, de l’article 37 de la llei fonamental alemanya. I, com passa amb tantes altres parts de la constitució espanyola del 79, al final només és un pacte entre els franquistes i els demòcrates que porta a un carreró sense eixida. Agreujat, en aquest cas, pel fet que no s’ha desenvolupat mai legislativament. Per raons òbvies. L’hi van posar per acontentar i conformar el règim i els militars, però pensant que no s’hi hauria de recórrer mai. Decennis després és un fòssil legislatiu impossible d’aplicar sense que tinga els efectes d’una bomba atòmica. I no necessàriament contra Catalunya, sinó més aviat contra Espanya. Els experts jurídics ja tindran temps de denunciar el caos polític que seguiria a l’intent de fer efectiu aquest article. Jo em limitaré a assenyalar algunes preguntes elementals i només amb la finalitat de posar en relleu fins a quin punt és inconsistent la proposta i inaplicable la norma, tret que hom vulga portar l’estat a un caos jurídic irresoluble. I això perquè el contingut de l’article manca de les més mínimes garanties legals. Per exemple, diu que el govern espanyol advertirà el president de la Generalitat que ha de complir un seguit de normes. Però no diu quant de temps té el president de la Generalitat per a respondre. Ridícul, oi? Més divertit encara és que no especifica quines decisions es poden prendre i quines no, no hi ha cap catàleg que detalle què es pot fer i què no es pot fer. Ni tan sols es determina com es fa el requeriment al president de la Generalitat. Qui el farà? El senat? El president del govern espanyol? La delegada d’aquell govern? Un funcionari de correus? I les motivacions? Com cal raonar-les? O és que no cal raonar-les? I no se sap si el senat podria revocar la decisió en el cas que entengués que el president ja compleix allò que hom li demana. I què passa si la Generalitat presenta un (lògic) conflicte de competències? Perquè és evident que el govern espanyol considerarà que la comunitat autònoma procedeix d’una manera que cal rectificar, però és igualment obvi que la comunitat autònoma considerarà constitucionalment cobert el seu procediment –llegiu els informes del CATN que hi fan referència. I aleshores si la Generalitat, per exemple, impugna la decisió per la via contenciosa administrativa, sap ningú què passa? Però és que encara hi ha irregularitats més greus. La primera és qui decideix –i basant-se en què– que les decisions d’una autonomia atempten contra això que en diuen el bé general. I sobretot com s’objectiva això. Perquè els mateixos que s’omplen la boca de legalitat no poden, o no haurien de poder, basar una decisió tan greu només en una arbitrarietat ideològica o política. O sí? I l’animalada final: per no saber no se sap ni si això que voldrien fer es concretaria en una llei, en un decret, en un… En un país normal, qualsevol persona sensata abans d’invocar un precepte com aquest es preguntaria primer si val la pena de pagar el preu polític immens que es pagaria aplicant una tal mesura d’excepció, en vista de l’enorme quantitat de defectes de procediment i incògnites jurídiques que conté la norma. L’aplicació de l’article 155 equivaldrà, no cal pas ser geni per a saber-ho, a la independència immediata de Catalunya i a la destrucció de l’estat de les autonomies a Espanya. Però a Madrid, segons que sembla, ningú no està disposat a raonar ni pareix haver-hi gran interès en això que en diuen ‘el bé comú’. I no deixa de ser una gran paradoxa, per bé que a hores d’ara ja no sorprenga ningú.	És impressionant com el simple fet de l’anunci de la candidatura Junts pel Sí i el full de ruta corresponent ha fet creïble de seguida el procés de secessió. A Madrid, de sobte, tothom parla de com aturar ‘legalment’ la independència catalana i, per tant, consideren un fet més que previsible que es guanyaran les … Continue reading El 155 o l’evidència de la desesperació →	El 155 o l'evidència de la desesperació	news	
https://www.vilaweb.cat/noticies/nou-batlles-de-compromis-se-sumen-al-manifest-contra-el-pacte-amb-podem-a-les-eleccions-espanyoles-que-supera-les-500-adhesions-2/	24/06/2021	En poc més de vint-i-quatre hores més de mig miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Bétera, la Jana, Albaida, Agullent, Corbera i Salem. Amb el títol ‘Per una veu pròpia valenciana a les corts’, s’hi defensa una candidatura valenciana encapçalada per Compromís a les eleccions espanyoles ‘que aspire a ser una veu pròpia valenciana a les corts generals i que assumisca com a repte la constitució per primera vegada d’un grup parlamentari valencià’. Una de les cares visibles d’aquest manifest és el músic Pau Alabajos, regidor de Torrent per Compromís des del 24 de maig. L’executiva de Compromís ha aprovat d’obrir una negociació amb Podem per concórrer plegats a les eleccions espanyoles, però això ha suscitat un fort debat a la coalició, on hi ha un ampli sector contrari a una candidatura conjunta. De fet, el Bloc ha decidit, per unanimitat, que sotmetrà la decisió a referèndum de tota la militància. Concretament, segons un comunicat, el Bloc consultarà als militants si volen que l’acord electoral garanteixi un grup parlamentari propi al congrés ‘mitjançant la legalització d’una candidatura valenciana’; si la candidatura ha de recollir el lideratge de Compromís; i si l’hipotètic acord ha d’incloure una agenda política valenciana per a defensar al congrés. Heus ací el manifest ‘Per una veu pròpia valenciana a les corts espanyoles’: «Les persones que signem aquest manifest, ciutadanes i ciutadans del País Valencià, ho fem per expressar el nostre suport a l’articulació d’una candidatura valenciana liderada per Compromís a les pròximes eleccions que aspire a ser una veu pròpia valenciana a les Corts Generals i que assumisca com a repte la constitució per primera vegada d’un grup parlamentari valencià. L’any 2011 l’elecció de Joan Baldoví i Roda com a diputat marcà una fita històrica per al valencianisme progressista, ja que el mestre suecà ha estat el nostre primer representant al Congrés en 75 anys, amb l’únic precedent de l’acta de diputat obtinguda per Vicent Marco i Miranda del partit Esquerra Valenciana en les últimes eleccions a les Corts de la Segona República Espanyola. Sense menystenir la legitimitat democràtica de la resta de representants valencians al Congrés i al Senat, el treball de Baldoví durant els quatre anys de legislatura, que considerem altament positiu, ha fet palès com d’important i necessari és enviar a Madrid un grup de parlamentaris i parlamentàries que hi traslladen les inquietuds dels habitants de la nostra terra, de Vinaròs a Pilar de la Foradada, del litoral mediterrani a l’interior. La reivindicació que presentem no és en absolut incompatible amb la vertebració d’un projecte plural i obert. De fet, l’actual Compromís ja aixopluga aquesta pluralitat des d’una perspectiva valencianista, d’esquerres, ecologista i que aposta per la regeneració democràtica. No volem tancar la porta a la incorporació de nous actors a aquesta coralitat però sí oposar-nos a qualsevol tipus de subordinació a projectes de matriu estatal. La participació de Compromís en el Consell de la Generalitat i els governs de les administracions locals obri un camí d’esperança a la construcció d’un País Valencià més just i solidari i que, dins de l’heterogeneïtat que ens caracteritza com a poble, pose en valor la llengua i cultura pròpies. No obstant això, aquest camí presenta també una sèrie de dificultats contra les quals difícilment alçaran la veu els diputats que depenguen d’un partit amb seu a Madrid. No es tracta d’un prejudici, ni tan sols d’un judici o d’una opinió, sinó d’un fet contrastat: les diputades i els diputats valencians de les dues principals forces d’àmbit estatal, fins ara totalment hegemòniques en la política valenciana, potser han pres una actitud reivindicativa quan era l’altra pota del bipartidisme la que governava Espanya, però han silenciat les mateixes reivindicacions quan l’inquilí de la Moncloa tenia el carnet del seu mateix partit. Vora un terç de la població en situació de pobresa o risc d’exclusió social, prop d’una quarta part de la població activa valenciana aturada segons l’EPA, augment de la desigualtat, una renda per càpita un 14 % inferior a la mitjana espanyola, falta d’inversions en infraestructures… L’enumeració de problemes de caire social que patim les valencianes i els valencians és llarga però, mentrestant, tant el finançament autonòmic com les inversions territorialitzades que rep el País Valencià se situen clarament per sota de la mitjana per habitant del conjunt de les comunitats autònomes. Un canvi en la gestió de les nostres institucions d’autogovern, després de vint anys monopolitzades pel Partit Popular amb un resultat molt negatiu, és un dels ingredients bàsics per a redreçar el nostre país. Una veu pròpia valenciana a les Corts Generals ho és també. Una veu pròpia oberta a col·laborar amb els altres projectes de regeneració democràtica i progrés social i ecològic, però que no calle quan toque reivindicar els interessos propis valencians.»	En poc més de vint-i-quatre hores més de mig miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Bétera, la Jana, Albaida, Agullent, Corbera … Continue reading Nou batlles de Compromís se sumen al manifest contra el pacte amb Podem a les eleccions espanyoles, que supera les 500 adhesions →	Nou batlles de Compromís se sumen al manifest contra el pacte amb Podem a les eleccions espanyoles, que supera les 500 adhesions	news	
https://www.vilaweb.cat/noticies/el-parlament-aprova-la-modificacio-de-la-llei-darxius-i-documents-per-adaptar-la-a-la-de-transparencia/	24/06/2021	El Parlament de Catalunya ha aprovat la modificació de la norma que regula els arxius i documents de Catalunya per adaptar-la al nou marc legal de transparència i accés a la informació pública. CiU i ERC han votat a favor del projecte, PSC, ICV-EUiA, CUP i Marina Geli s’han abstingut, i el PPC i Ciutadans s’hi han oposat. El projecte de llei de modificació de la normativa s’ha tramitat pel procediment de lectura única, el de màxima celeritat, a petició del govern, que volia adaptar el text a la llei de transparència. Tots els grups de l’oposició, a excepció d’ERC, han criticat que no s’hagi disposat cap ponència ni sessió parlamentària per poder debatre sobre la qüestió. Noves funcions i noves mesures de coordinació A partir d’ara, la Comissió Nacional d’Accés, Avaluació i Tria Documental assumirà funcions d’avaluació documental i d’accés als documents públics, sense que això impliqui cap perjudici a les tasques que corresponen a l’Autoritat Catalana de Protecció de Dades i a la Comissió de Garantia del Dret d’Accés a la Informació Pública. Així mateix, s’introdueixen mesures de coordinació entre la Comissió Nacional d’Accés, Avaluació i Tria Documental, la Comissió de Garantia del Dret d’Accés a la Informació Pública i l’Autoritat Catalana de Protecció de Dades. La comissió d’accés haurà de tenir representació dels altres dos organismes i entre tots tres hauran d’establir els criteris sobre l’aplicació de la normativa que regeix l’accés als documents públics. Una de les mesures de transparència previstes és l’obligació dels arxius del Sistema d’Arxius de Catalunya de fer públics els instruments de descripció documental que contenen informació d’interès públic i que permeten la traçabilitat de la informació i documentació que custodien. Aquesta informació es farà pública per mitjà del portal de la transparència i de la seu electrònica o web de l’organisme titular del servei d’arxiu i gestió documental. Els arxius també han d’informar els usuaris dels mitjans d’impugnació i dels sistemes de garantia de què disposen si consideren vulnerat el seu dret d’accés a la informació pública.	El Parlament de Catalunya ha aprovat la modificació de la norma que regula els arxius i documents de Catalunya per adaptar-la al nou marc legal de transparència i accés a la informació pública. CiU i ERC han votat a favor del projecte, PSC, ICV-EUiA, CUP i Marina Geli s’han abstingut, i el PPC i Ciutadans … Continue reading El parlament aprova la modificació de la llei d’arxius i documents per adaptar-la a la de transparència →	El parlament aprova la modificació de la llei d'arxius i documents per adaptar-la a la de transparència	news	
https://www.vilaweb.cat/noticies/peix-al-cove-reloaded/	24/06/2021	El ciutadà d’avui o ‘homo wifi’ vol missatges fàcils, que entrin de pressa, pam, pam, pam. Vegem-ne alguns exemples: ‘M’agrada’, ‘El colesterol és dolent per al cor’, ‘La llista del Mas és per a fer president el Mas’. Aquest últim us sonarà dels partits que competeixen a les eleccions amb la llista unitària, altrament menystinguda com a llista ‘processista’, que és moda de dir ara, o llista del xantatgista Mas. Perquè recordem com va, això: si Esquerra va amb Convergència és perquè s’hi ha venut, i si Iniciativa va amb Podem és perquè hi ha confluït. Fàcil, fàcil. Però no ens desviem del tema. Tenim el missatge que ‘La llista del Mas és per a fer president el Mas’, i també tenim que agafada així, al buit, en una cambra estanca, és irrebatible. Què punyetes has de dir, davant d’un missatge tan senzill, per no dir simple? El polític que té un caramel com aquest a la mà, per a delícia del consumidor, no necessita res més per a fer campanya: per què s’hauria de complicar? Mas és el president de les retallades. Sí. Mas ha fet polítiques antisocials. Sí. Mas és d’un partit tacat per la corrupció. També. Mas és Cthulhu. Diuen. I per motius com aquests el 2012 va perdre noranta mil vots, tot i que encara va enredar un milió de barretinaires neoliberals que viuen aïllats a les contrades més remotes de Catalunya on només arriba TV3. Aquesta és l’explicació fàcil, perquè tampoc no em volia complicar. Que al Congreso no hi ha res a fer ho hem vist sempre i ho continuarem veient. Amb eslògans fàcils es poden aconseguir vots, però mai allò que és impossible. Aclarit això, anem al gra: algú que ja en té prou amb l’eslògan ‘La llista de Mas és per a fer president Mas’ per a arreplegar vots, per què hauria de voler aprofundir que no es tracta d’una llista de ‘persones’ sinó de ‘voluntats’, com va dir Romeva, o, dit en pràctic, una opció instrumental que uneix persones d’ideologies diferents per assolir un objectiu comú? Ui, massa paraules. Per què li hauria d’interessar que l’objectiu és guanyar l’eina bàsica per a poder donar oportunitats de futur als catalans sense haver de demanar el permís dels espanyols? Nye, massa llarg. Per què hauria d’escoltar l’explicació que el govern resultant serà provisional, i que tindrà acordat un pla de xoc per a atendre l’emergència social del país durant la transició, i que justament per això ha de ser com més curta millor? Mireu: és que ja sento els roncs des d’aquí. Doncs aquesta és la feina que ens espera, perquè fer una proclama tipus ‘Junts pel Sí a Mas i les retallades’ (Joan Mena, ‘Greatests Hits’, 2015) és molt fàcil, però fer una revolució és molt complex. Caldrà que ens expliquem molt i molt. Infografies, gràfics, xifres, comparatives, pantallades del BOE, YouTubes. Pòsters gegants del Rajoy sobreimpresos amb el ‘No habrá independencia de Cataluña’ i enganxats per tota l’àrea metropolitana. Hem de fer tan fàcil com sigui possible l’accés a aquella informació objectiva que fins i tot als ‘jonquindepes’ ens fa mandra de buscar. El nostre principal error ha estat menystenir el temps que requereix explicar coses tan complexes a qui les vulgui saber —repeteixo: a qui les vulgui saber—, i ocupar-lo amb unes altres de tan fàcils com parar-nos la traveta. Però és clar, des del sofà tots som entrenadors. Sigui com vulgui, ara cal mirar endavant, que per mirar endarrere ja hi ha els del ‘dret de decidir-ho tot (amb permís de Madrid)’. Els que proposen un peix al cove ‘reloaded’ basat a demanar, pidolar, esgarrapar les engrunes que el Congreso es digni a concedir… amb el benentès que Pablo Iglesias s’endugui tots els escons del PP, PSOE i Ciutadans junts, que es desdigui d’això que ‘la izquierda, quedárosla’ i es repensi de no concedir referèndums que ‘despiertan las pasiones de la gente’. I ara plego de la ironia: respecte absolut per qui confia en allò en què molts nous ‘indepes’ confiaven fa cinc anys. Els del ‘dret de decidir-ho tot (amb permís de Madrid)’ no són els nostres adversaris, encara que els ‘indepes’, que podem ser molt torracollons, ara siguem els seus. Aquí vindria un altre article, que ja el farem. Però de moment aquest s’acaba així: que al Congreso no hi ha res a fer ho hem vist sempre i ho continuarem veient. Amb eslògans fàcils es poden obtenir vots, però mai allò que és impossible. marta.rojals@mesvilaweb.cat	El ciutadà d’avui o ‘homo wifi’ vol missatges fàcils, que entrin de pressa, pam, pam, pam. Vegem-ne alguns exemples: ‘M’agrada’, ‘El colesterol és dolent per al cor’, ‘La llista del Mas és per a fer president el Mas’. Aquest últim us sonarà dels partits que competeixen a les eleccions amb la llista unitària, altrament menystinguda … Continue reading Peix al cove ‘reloaded’ →	Peix al cove ‘reloaded’	news	
https://www.vilaweb.cat/noticies/el-parlament-aprova-la-prohibicio-a-catalunya-dels-espectacles-de-circ-amb-animals-salvatges-2/	24/06/2021	El Parlament de Catalunya ha aprovat una modificació de la llei de protecció animal per prohibir els espectacles de circ ‘amb animals salvatges’. La norma no concreta quines espècies animals concerneix, però els promotors asseguren que científicament i jurídicament és prou clar. Aquest canvi ha estat interpretat per CiU, PSC, ERC, ICV-EUiA i la CUP –els que hi ha votat a favor– com un pas endavant en la protecció animal. El PP ha estat l’únic grup que hi ha votat en contra, perquè ha dit que el canvi no era necessari. Ciutadans s’ha abstingut adduint que es ‘criminalitza’ als professionals del circ. Més modificacions aprovades La norma també preveu que abans de tres mesos es creï un observatori que avaluï l’ús d’animals en circs i determini si cal prohibir-ne cap més espècie per motius de benestar animal. A més, després dels canvis tramitats en comissió, la reforma de la llei estableix una moratòria de dos anys perquè els circs i les empreses del sector i afectades puguin adaptar-se a la nova normativa. La iniciativa ha estat promoguda pels grups de CiU, ERC, PSC, ICV-EUiA i la CUP, però abans d’arribar al debat final el Consell de Garanties Estatutàries va haver de fer-ne, a petició del PP, un dictamen segons el qual no es vulnera ni la constitució espanyola ni l’estatut de Catalunya. Amorós (ERC): ‘És progrés ètic’ El diputat d’ERC i ponent de la reforma de la llei, Oriol Amorós, ha dit: ‘Ser capaços d’entendre, sentir i tenir empatia amb el patiment de l’altre és progres ètic. La compassió és una actitud moral. Sens dubte, quan es va fer declaració de drets humans es va demostrar empatia amb els essers humans. Però aquesta capacitat d’empatia la podem ampliar o només ha de ser amb els humans? Aquesta és la qüestió rellevant.’ Per ell, la norma fa ‘un pas endavant’ en la protecció animal. A més, replicant els qui consideren ‘poc coherent’ establir aquesta prohibició i mantenir els correbous (en al·lusió al PP), Amorós s’ha preguntat si ‘l’argument per no abolir una crueltat pot ser que n’hi ha més’. I ha afegit: ‘Els qui diuen això no proposen mai d’abolir-ne cap. Si ens haguéssim d’esperar a abolir-les totes de cop, no n’aboliríem mai cap.’ Terrades (PSC): ‘Cal una llei del circ adaptada a la nostra realitat’ El diputat Jordi Terrades, del PSC, ha explicat que el seu grup dóna suport a la nova legislació en ‘defensa de la biodiversitat’. ‘Hem de començar a acostumar-nos a defensar que les espècies animals han d’estar al seu entorn’, ha dit. I ha demanat als diputats que conformin el parlament després del 27-S ‘una llei del circ adaptada a la nostra realitat, admetent que és un sector de primer nivell a Catalunya’. Grau (ICV-EUiA): ‘La llei ens situa al capdavant’ Hortènsia Grau, diputada d’ICV-EUiA, ha dit que amb aquesta modificació ‘Catalunya avança en matèria de protecció animal i ens situem al capdavant, tot i el camí que ens queda per recórrer encara’. Vallet (CUP): ‘És un gran exercici per a evitar la criminalització’ La diputada Isabel Vallet, de la CUP, ha dit que el seu partit és contrari a totes les formes de maltractament animal, encara que ‘es disfressin de festes’. ‘Aquesta proposta fa un gran exercici per a evitar la criminalització del circ, i que en tant que defensem que amb petites i grans passes s’elimini qualsevol crueltat animal, hi estem a favor’, ha afegit. Alonso (Ciutadans): ‘Un meló que no havíem d’haver obert’ Ciutadans s’ha abstingut en la votació. Considera que amb aquesta modificació ‘s’obre un meló que no s’havia d’haver obert’. Matías Alonso ha dit: ‘Amb la nova norma ‘s’ha posat a tothom del circ dins el mateix sac, amb una posició demagògica, i al final ells s’han sentit criminalitzats innecessàriament, gratuïtament, de manera que res no té a veure amb la realitat dels espectacles amb animals.’ Luna (PP): ‘Haurem de dir que els zoos es tanquin’ Finalment, el diputat del PP Rafa Luna ha estat l’encarregat de defensar la posició contrària a la modificació. Ha dit: ‘La llei diu que es prohibeix tota mena d’espectacles amb animals vius i acaba dient que només els salvatges. Com arribem a aquestes conclusions si no podem verificar què ho és i què no? Amb informes científics? No existeixen.’ A més, ha dit, segons aquesta norma ‘cavalls, conills o coloms no s’estressen perquè són domèstics i no salvatges’. Per Luna si es continua al pas que marca la nova llei ‘haurem de dir que els zoos es tanquin, que la guàrdia urbana muntada desaparegui, que els gossos que rescaten vides humanes desapareguin, i arribarà un moment que serà tal la prohibició que només podrem buscar mitjans per al que vostès demanen’. Satisfacció de les organitzacions animalistes Les organitzacions animalistes Libera! i FFW han valorat ‘molt positivament’ la decisió del parlament i consideren que el treball ‘de l’observatori serà molt interessant, perquè demostrarà que qualsevol animal domèstic pateix quan és obligat a romandre tancat en un circ, forçat a realitzar certes activitats i comportaments antinaturals, i sotmès a trasllats constants’.	El Parlament de Catalunya ha aprovat una modificació de la llei de protecció animal per prohibir els espectacles de circ ‘amb animals salvatges’. La norma no concreta quines espècies animals concerneix, però els promotors asseguren que científicament i jurídicament és prou clar. Aquest canvi ha estat interpretat per CiU, PSC, ERC, ICV-EUiA i la CUP … Continue reading El parlament aprova la prohibició dels espectacles de circ amb animals salvatges →	El parlament aprova la prohibició dels espectacles de circ amb animals salvatges	news	
https://www.vilaweb.cat/noticies/no-es-ignorancia-es-cinisme-i-mala-fe/	24/06/2021	Quan hom diu una barbaritat sense solta ni volta que va en contra dels interessos i del benestar dels ciutadans, ens preguntem si el problema ve per ignorància o per mala fe. I és cert que la ignorància no és un recurs escàs en aquest món, però si parlem de polítics podem assguerar que gairebé sempre es tracta de mala fe. I d’això, al bloc unionista, n’hi ha molta. Fa uns dies el senyor Espadaler va ser a Madrid en un d’aquests esmorzars que els agraden tant. El presentava el seu velador, Josep Antoni Duran. L’home que va ser conseller d’Interior de Mas fins fa quatre dies va afirmar sense ni afluixar la veu que la candidatura Junts pel Sí havia afirmat en la seva presentació que tiraria pel dret sense diàleg. Evidentment, l’objectiu d’Espadaler era contribuir a fer allò que tan agrada a Madrid de pintar l’independentisme com un ésser amb banyes i cua. Però no era veritat allò que deia. De fet, feia dir a Junts pel Sí exactament el contrari del que havien dit. En la seva exposició, dilluns al vespre, el flamant candidat Raül Romeva va dir clarament que es volia fer tot ben fet i que hi havia el desig de poder dialogar i negociar amb l’estat espanyol si l’independentisme obtenia la victòria el 27-S. Això sí, Romeva va deixar clar que si l’actitud de l’estat espanyol continuava essent d’obstrucció i negació, la independència es proclamaria igualment. Era fruit de la ignorància l’afirmació d’Espadaler a Madrid? No. Sabia exactament que estava fent dir als independentistes allò que no havien dit. Però per desgràcia el més important per alguns no és combatre l’adversari amb arguments sobre la veritat sinó que cal inventar-se la realitat per afavorir els seus arguments. I com el d’Espadaler, hi ha muntanyes d’exemples. Aquesta mateixa setmana va ser el diari El País que feia dir al president Mas la següent frase: ‘Qui no em voti a mi votarà contra Catalunya.’ I evidentment, Mas no hauria dit mai una animalada d’aquesta magnitud. Però el titular del diari servia a Alícia Sánchez Camacho a desplegar totes les capacitats demagògiques que és capaç. El País i Sánchez Camacho —l’estranya parella— sabien perfectament que no deien la veritat. Però com que aquesta realitat inventada els anava a favor la van crear i aprofitar. Passa exactament el mateix quan els catalanòfobs s’inventen una persecució contra el castellà a Catalunya que no existeix ni ha existit mai. Quan els unionistes neguen l’espoli fiscal que fins i tot reconeix el propi govern espanyol. Quan s’inventen que el debat sobre la independència perjudica les inversions i el desenvolupament econòmic a Catalunya. I més i més i més. Res de tot això no és ignorància. Els que es dediquen a dibuixar Catalunya tal com els aniria bé que fos, ho fan des de la consciència i el coneixement absoluts. No és ignorància. És cinisme i molta mala fe.	Quan hom diu una barbaritat sense solta ni volta que va en contra dels interessos i del benestar dels ciutadans, ens preguntem si el problema ve per ignorància o per mala fe. I és cert que la ignorància no és un recurs escàs en aquest món, però si parlem de polítics podem assguerar que gairebé … Continue reading No és ignorància; és cinisme i mala fe →	No és ignorància; és cinisme i mala fe	news	
https://www.vilaweb.cat/noticies/el-parlament-reprova-lex-president-pujol-pels-diners-a-andorra/	24/06/2021	El ple del Parlament de Catalunya ha aprovat aquesta tarda les conclusions de la comissió d’investigació sobre el frau i l’evasió fiscal i les pràctiques de corrupció política i ha reprovat l’ex-president de la Generalitat Jordi Pujol pels diners familiars amagats a Andorra durant 34 anys. Després de 30 sessions, 77 compareixences i 150 hores de comissió, els partits han aprovat conclusions sobre els formats de les comissions d’investigació, la corrupció política i el frau fiscal en general i sobre casos concrets de corrupció, entre els quals han destacat els de la família Pujol Ferrusola. De les gairebé 397 conclusions aprovades en la comissió, avui se n’han aprovat 389. D’aquestes, dues feien referència al president de la Generalitat, Artur Mas, en les quals ERC s’havia abstingut en comissió i aquest dilluns hi ha votat en contra, impossibilitant la seva aprovació. En una, que s’ha llegit en veu alta, es deia que en la seva compareixença a la comissió, Mas havia donat a entendre que sabia que el seu pare tenia diners irregulars a Liechtenstein mentre ell era conseller de la Generalitat; l’altra conclusió era que les relacions d’amistat dels fills de Jordi Pujol i alguns càrrecs del govern, tant en la primera etapa de CiU com en l’actual, ‘poden haver estat aprofitades per generar negocis sota l’empara dels més alts càrrecs del govern’. L’altra conclusió que s’ha llegit en veu alta, i que sí que s’ha aprovat, ha estat la reprovació de Jordi Pujol ‘amb motiu d’haver mantingut amagat de les autoritats tributàries corresponents i per tant sense tributar durant 34 anys, uns recursos en entitats bancàries de l’estranger’. També s’ha aprovat que Pujol mereix ‘una reprovació especial’ per no haver aclarit perquè no va parlar de la seva fortuna a Andorra fins el 2014, i no ho feia quan va deixar de ser president el 2003. També li retreu el fet de no haver declarat que va heretar un immoble a Premià de Mar (Maresme) fins el 1985, quan ja havia prescrit l’impost de successions, recordant, a més, que aquest impost és gestionat per la Generalitat. Altres conclusions aprovades han demanat a la família Pujol que aixequi el secret bancari, i han denunciat els negocis del seus fills amb administracions públiques o empreses relacionades, a més del benefici d’aquestes empreses per estar vinculades a entorns de CiU. Una altra reprovació ha estat pel ministre de l’Interior, Jorge Fernández Díaz, per la seva ‘manca de col·laboració’ amb la comissió, la manca de resultats en la lluita contra la corrupció i l’ús ‘partidista’ de les seves actuacions en els casos de corrupció. També ha estat reprovada la presidenta del PPC, Alícia Sánchez-Camacho, per no haver comunicat a la justícia els fets delictius que va conèixer al famós dinar de La Camarga, i l’exalcalde de Sabadell, Manuel Bustos. Entre les conclusions aprovades destaca la introducció a l’escola de matèries i continguts ètics i de lluita contra la corrupció, l’establiment de codis ètics i controls interns dins dels partits, mesures en el tractament periodístic dels casos de corrupció, la supressió dels paradisos fiscals, Igualment, s’ha reprovat la gestió de la Conselleria d’Empresa i Ocupació en el cas de les ITV, però els vots d’ERC i CiU han impedit aprovar dues conclusions basades en el sumari del cas, que apunten que Oriol Pujol hauria rebut diners per afavorir empresaris del sector amics seus i col·laborar en deslocalitzacions industrials. Denunciar a fiscalia els falsos testimonis D’altra banda, el ple també ha aprovat traslladar a la fiscalia algunes intervencions fetes per compareixents per si han incorregut en fals testimoni, sobretot en el cas del dinar al restaurant La Camarga i el cas Método3, ‘on es fa evident que algun dels testimonis van mentir, atesa la contradicció evident’. A més, el fals testimoni també inclou l’afirmació falsa de no saber res sobre els fets preguntats. La conclusió, proposada per la CUP, recorda que el fals testimoni en una comissió parlamentària d’investigació està penat amb fins a un any de presó. Una proposta d’ICV-EUiA aprovada inicialment, finalment s’ha rebutjat. Es tractava que a les comissions d’investigació, els compareixents no tinguin una posició física de preeminència sobre els diputats i al costat de la presidència. Sí que s’ha aprovat reobrir la comissió en la propera legislatura.	El ple del Parlament de Catalunya ha aprovat aquesta tarda les conclusions de la comissió d’investigació sobre el frau i l’evasió fiscal i les pràctiques de corrupció política i ha reprovat l’ex-president de la Generalitat Jordi Pujol pels diners familiars amagats a Andorra durant 34 anys. Després de 30 sessions, 77 compareixences i 150 hores … Continue reading El parlament reprova l’ex-president Pujol pels diners a Andorra →	El parlament reprova l'ex-president Pujol pels diners a Andorra	news	
https://www.vilaweb.cat/noticies/els-primers-passos-i-el-rerefons-de-ciencia/	24/06/2021	La gestació de la revista En aquest context històric de la Transició es gestionen els orígens de la revista ‘(ciència)’. Com en totes les activitats humanes al darrera hi ha unes persones. En el rerefons de ‘(ciència)’ hi ha el grup d’amics de la Comissió d’Investigació del Col·legi de Llicenciats de Catalunya i Balears, la necessitat de disposar d’un vehicle de difusió dels documents generats, de comunicar-se amb la societat, un desig de buscar sinèrgies amb altres grups d’activitats complementàries, unes ganes de jugar un paper en el canvi democràtic que es produïa en el país, un creure en la ciència com motor de la societat i sobretot molta il·lusió posada en la construcció de la societat futura. La idea d’un mitjà de comunicació científic planava sobre uns quants, entre ells el biòleg i periodista Joan Senent-Josa, un dels membres més actius de la Comissió d’Investigació del Col·legi de Llicenciats de Catalunya i Balears, que anava donant voltes a la idea des de feia temps. Va coincidir que en un sopar al pis del carrer Telègraf de Barcelona on vivíem Ricard Molas (que en aquella època tenia una empresa de disseny i comunicació amb Martí Metge) i jo, en el que entre d’altres hi havia també Joan Senent-Josa i la seva parella Caterina Lloret, professora de l’Escola Normal, parlàvem de la necessitat d’una via adient de comunicació científica. En un moment donat Ricard, que coneixia les activitats de la Comissió d’Investigació del Col·legi de Llicenciats de Catalunya i Balears però no en formava part, ens diu: «I doncs, si no existeix feu-la vosaltres aquesta revista!». Ens va deixar tallats, callats uns segons, i acte seguit ens arrancàrem a parlar de la dificultat que tenia per nosaltres fer una revista sense saber res de res del món de les publicacions i encara menys de les de divulgació científica. Després d’una estona d’anar parlant en Ricard ens diu: «Si no us atreviu digueu-me com la voleu i us la faré jo!». I d’aquesta manera, el sopar va esdevenir el punt de partida de la segona etapa de la revista ‘(ciència)’. Per a fer realitat la revista calien algunes coses: I) comprometre en el projecte el món científic; II) demostrar una continuïtat amb la revista ‘Ciència’ de l’època de la República; III) el suport institucional d’unes institucions democràtiques que estaven en els inicis; IV) recursos econòmics; V) un suport del món intel·lectual progressista; i, sobretot, VI) molta il·lusió i voluntat de fer-ho. Un incipient consell de redacció va començar a reunir-se per dissenyar el contingut de la revista, per fer propostes de col·laboradors i de números dedicats a temes específics. En formàvem part membres de la Comissió d’Investigació del Col·legi (les biòlogues Montserrat Vallmitjana i Montserrat Ponsà, el farmacòleg Eduard Rodríguez-Farre), així com altres joves científics (el geòleg Francesc Calvet, el metge Adolf Tobeña i els oncòlegs Francesc Xavier Bosch i Pau Viladiu). Poc després es va incorporar al comitè de redacció Antoni Roca (Roca, 2011), físic de formació i historiador de la ciència. Teníem corresponsals a l’estranger aprofitant estades postdoctorals d’alguns membres de la Comissió d’Investigació com el bioquímic Xavier Parés o la sociòloga Françoise Breton a Boston, o d’amics com Antoni Lloret, físic nuclear a París, Pere Puigdomenech, físic a Berlín, i Mireia Artis, professora a la Universidad Nacional Autónoma de Mèxic. Roser Nogués portava la secretaria de la revista i Joan Senent-Josa preparava el contingut dels números. Roser era estudiant de medicina i companya de curs i amiga del fill d’Antoni Tàpies i a través d’ella es va poder accedir al pintor, que va donar una obra al fons d’art de la revista. En Ricard Molas i en Joan Senent-Josa varen entrevistar-se amb Ramon Margalef, catedràtic d’Ecologia a la Universitat de Barcelona, l’ecòleg Ramon Folch i el bioquímic de la NASA Joan Oró per tal de veure com responien a la iniciativa i a fi d’obtenir-ne el suport, i amb algun d’ells es va mantenir el vincle. Quan es constituí el consell assessor varen formar-ne part junt amb el filòleg Jordi Carbonell, el metge Josep Laporte, el geòleg Lluís Solé i Sabaris, i el matemàtic Eduard Bonet i l’enginyer industrial Gabriel Ferraté que s’incorporaren a partir dels números 3 i 4/5 respectivament. Per tal d’assegurar la continuïtat amb la primera etapa de la revista ‘Ciència’, Joan i Ricard sol·licitaren entrevistar-se amb Ramon Peypoch i Pich, fundador l’any 1926 de la revista ‘Ciència’ durant la República, per demanar-li que els cedís el nom per fer la nova revista. Peypoch va estar encantat que un grup de joves entusiastes ressuscités la iniciativa i no hi va posar cap problema. Del projecte a la realitat Els germans Vicens, de l’editorial Vicens Vives, es van mostrar interessats quan se’ls hi va explicar el projecte i varen fer una aportació econòmica a la revista. Pere Vicens formà part del consell editorial des del primer número. Francesc Solé, físic que havia estudiat a l’Alemanya de l’Est, també va contribuir econòmicament . Tot i que els recursos econòmics eren insuficients, la il·lusió pel projecte suplia les mancances i en Ricard Molas decidí jugar-se-la i seguir endavant amb la revista. Es va presentar el projecte al president Tarradellas, que es mostrà veritablement interessat i es comprometé a donar-li suport. Pere Vicens, Joan Senent-Josa, Joan Oró i Ricard Molas s’entrevistaren també amb Jordi Pujol. L’agost del 1979 es va fer una primera presentació del projecte als mitjans de comunicació; ‘La Vanguardia’, ‘Tele-eXpres’, ‘El Correo Catalán’ i ‘Mundo Diario’, els diaris de més tirada a l’època, se’n van fer ressò. El 18 d’abril del 1980 es va fer l’anunci de la imminent aparició de la revista i Antoni Roca recorda que aquell dia no les tenia totes: «estàvem presentant una cosa que encara no existia i que el més calent era a l’aigüera». Per presentar la revista es va preparar un dossier de disseny molt innovador amb una reproducció de l’original d’Antoni Tàpies creat expressament per a la revista ‘(ciència)’, amb un dibuix de Jaume Perich fet per a la revista en el que s’interpreta l’evolució com una escala que va del ximpanzé a l’home a través de la ciència, i cartes de suport al projecte de Ramon Espasa, conseller de Sanitat i Assistència Social, Pere Pi Sunyer, conseller d’Ensenyament i Cultura de la Generalitat, i Enric Casassas, president de la Secció de Ciències del Institut d’Estudis Catalans. També comptava amb el suport d’artistes plàstics catalans, entre ells Antoni Tàpies, Joan Guinovart, Joan Miró, Albert Rafols Casamada, Joan Hernández Pijoan, Joan Pere Viladecans i Antoni Clavé. Es presentava l’equip de ‘(ciència)’: el comitè científic (Jordi Carbonell, Josep Laporte, Ramon Margalef, Joan Oró i Lluís Solé i Sabaris), el consell editorial (Martí Metge, Ricard Molas, Francesc Solé i Pere-Joan Vicens), el consell de redacció lleugerament diferent del que desprès es va concretar (Manuel Sacristán, Eduard Bonet, Francesc Solé, Ramón Carbó, Montserrat Ponsà, Montserrat Vallmitjana, Josep Maria Camarasa, Francesc Calvet, Joan Prat, Eduard Rodriguez-Farré, Francesc Xavier Bosch, Pau Viladiu, Adolf Tobeña, Eduardo Averbuj, Lluís Marquet, Laura Tremosa, Rafael Aracil i Jordi Porta), el director Joan Senent-Josa i la secretària Roser Nogués. Un llarg llistat de més de seixanta científics, la majoria joves promeses però també il·lustres catedràtics i rectors, signaven el manifest de suport a la creació d’una «revista científica catalana amb la voluntat de contribuir al redreçament cultural dels Països Catalans i per a contribuir a la normalització del català com a llengua d’expressió científica». En el text que acompanyava la presentació es justificà la necessitat de fer ciència en català en el context del moment històric de reconstrucció política i cultural, i es diu, entre altres, que «un país d’esquena als avenços científics i tecnològics, o un país sense consciència i voluntat de fer seves les modalitats i transformacions de la ciència i la tecnologia actuals, és un país mort o hipotecat». Es feia referència a les iniciatives prèvies que foren significatives: ‘Crònica Científica’ (1878-1892) i ‘Ciència, revista catalana de ciència i tecnologia’ (1926-1933). La primera, editada en castellà a iniciativa de Rafael Roig i Torres; la segona, que es començà a publicar al febrer de 1926, fundada i dirigida per Ramon Peypoch i Pich, fou la primera revista de divulgació i comunicació científica redactada totalment en català. Llig l’article sencer a la web de Mètode. Montserrat Ponsà Fontanals. Catedràtica emèrita de Biologia Cel·lular de la Universitat Autònoma de Barcelona. Què és Mètode?	La gestació de la revista En aquest context històric de la Transició es gestionen els orígens de la revista ‘(ciència)’. Com en totes les activitats humanes al darrera hi ha unes persones. En el rerefons de ‘(ciència)’ hi ha el grup d’amics de la Comissió d’Investigació del Col·legi de Llicenciats de Catalunya i Balears, la … Continue reading Els primers passos i el rerefons de ‘(ciència)’ →	Els primers passos i el rerefons de '(ciència)'	news	
https://www.vilaweb.cat/noticies/el-goig-palanca/	24/06/2021	Al paradís tot abunda i tot costa poc esforç. Hi ha prou d’allargar el braç per agafar una fruita o un animal petit. No obstant això, arran de terra tot representa un problema. La proteïna animal està en cossos enormes que fugen a velocitats impossibles i, a més, cal disputar-li-la a una gran varietat d’experimentats i feroços carnívors. Altrament de proteïna vegetal n’hi ha a bondó arran de terra, sí, però viure’n obliga a dedicar-hi molt de temps, a recórrer grans distàncies i a invertir-hi no poca energia. Fora del paradís l’eficàcia i l’eficiència comencen a importar. Avui sabem que la solució va ser accedir a una intel·ligència amb què anticipar la incertesa. Però com s’hi va arribar? Per tal de sobreviure en un paisatge obert el mico, en efecte, va haver de fer-se ràpidament i progressivament eficaç i eficient. Posar-se dempeus com va fer ‘Australopithecus afarensis’ va significar una primera fita per veure arribar els depredadors amb l’antelació suficient per posar-se fora de perill. Però quin va ser l’estímul per posar-se dret abans de disposar d’una intel·ligència que li recomanés tal cosa? Va ser simple selecció natural o hi va haver cap altre estímul especial? Hi va haver alguna mena de premi o de càstig per respondre a la pressió que de sobte comencés a reclamar eficàcia i eficiència? Suggereixo com a possible resposta quelcom que bé podríem anomenar el ‘goig palanca’. Consisteix en un goig mental que sobrevé quan percebem que una causa gairebé nul·la tendeix a provocar un efecte gairebé infinit, és a dir, quan notem que un esforç minúscul té una recompensa majúscula, com per exemple el plaer que dóna aixecar un carro pesant amb l’ajuda d’una palanca: no cal més que el punt de suport estigui ben calculat de manera que poca acció sigui capaç de vèncer molta resistència. Un cervell dotat amb aquest criteri per gaudir pot començar ben bé buscant carronya i acabar potser escrivint poemes. La nostra vida actual és plena d’èxits moguts pel ‘goig palanca’: accelerar o frenar un cotxe amb la suau pressió d’un peu, posar una pilota de tenis a 200 km per hora amb un simple cop de raqueta, arrencar una ovació o imposar silenci amb un gest mínim, abatre un animal d’unes quantes tones acaronant un gallet… El ‘goig palanca’ implica eficàcia (aconseguir un resultat), però sobretot premia una eficiència extrema (quan el resultat s’aconsegueix amb els mínims recursos). La idea recorda una forma de generar ordre en física a partir del caos: una mínima variació de les condicions inicials determina dramàticament el futur d’un sistema. El bipedisme d”Australopithecus afarensis’ es va veure gratificat per un clar ‘goig palanca’: deixar de gatejar entre l’herba alta i erigir-se sobre les potes posteriors fins a 120 cm d’altura i canviar així un horitzó a pocs centímetres de la cara per una panoràmica amb un horitzó a 4 km. Una altra efemèride de l’evolució humana és el descobriment de l’eina d”Homo habilis’; el ‘goig palanca’ d’un homínid per usar una pedra per a arribar a la medul·la òssia d’un gran fèmur degué de ser també històric: un sol cop en compte d’invertir hores per rosegar l’os. Tampoc no costa gaire imaginar el ‘goig palanca’ d”Homo erectus’ manejant el foc per cuinar, defensar-se o trempar les seves armes, o el d”Homo neanderthalensis’ dominant el llenguatge o el d”Homo sapiens’ descobrint el poderós símbol abstracte i el mateix alfabet amb què, ara sí, ja pot produir un poema sublim combinant ni tan sols trenta lletres. Llig l’article sencer a la web de Mètode. Jorge Wagensberg. Professor titular del departament de Física Fonamental. Universitat de Barcelona. Què és Mètode?	Al paradís tot abunda i tot costa poc esforç. Hi ha prou d’allargar el braç per agafar una fruita o un animal petit. No obstant això, arran de terra tot representa un problema. La proteïna animal està en cossos enormes que fugen a velocitats impossibles i, a més, cal disputar-li-la a una gran varietat d’experimentats … Continue reading El ‘goig palanca’ →	El 'goig palanca'	news	
https://www.vilaweb.cat/noticies/gol-a-laldea/	24/06/2021	Ni pel moment, ni per les motivacions, ni, sobretot, per l’autoritat moral respectiva, les declaracions d’Oriol Junqueras i Carolina Punset tenen cap punt de coincidència. I, tanmateix, hi ha hagut un atzar, una casualitat d’aquelles que solen passar inadvertides, que les lliga amb el fil invisible en el ‘tema procés’, que es diu ara. Resulta que gol (Junqueras: “El gol l’hem de colar a l’Estat”) i aldea (Punset: “La inmersión es volver a la aldea”) comparteixen una característica no gaire freqüent: són mots amb un sol derivat. Aldea el vam importar de l’àrab a l’Edat Mitjana i, malgrat la gran difusió d’aquell moment, actualment té poc ús perquè arrossega la llufa de castellanisme (a pesar de l’existència del municipi del mateix nom, al Baix Ebre). L’únic derivat que ha generat en tots aquest segles és l’adjectiu aldeà (flexionat en gènere i nombre, és clar). Per la seva banda, gol és força més modern (tot just deu haver complert el centenari): va aparèixer de la mà del futbol com a adaptació de l’anglès goal, ‘meta’, però en canvi gaudeix d’una salut envejable (us imagineu un estadi sencer esclatant sobtadament en el crit “Aldeeeeeeeeaaaa!”?) i, presumiblement, puixant. Això sí, la lleu venjança del destí és que amb el derivat li passa al contrari: golejar és un verb de poc rendiment en català perquè no ha aconseguit arraconar de la parla oral paràfrasis com ‘clavar una pallissa’ o, directament, ‘apallissar’ (malgrat els esforços d’algun diari massa automàticament traduït). Li passa com a un altre verb igual de lleig, bromejar, que el periodisme autòcton colonitzat s’esforça en va a introduir en la llengua estàndard. Que ambdós termes, cada un protagonista de la seva setmana informativa, comparteixin aquest tret no deu ser gratuït. Si no, com és que l’endemà de l’entrevista del cap d’ERC, l’inefable Margallo va tornar a fer honor a la seva fama tot acusant els membres de la llista unitària de voler “dinamitar Espanya”? El ministre, n’estic convençut, és un visionari: primer perquè va triar un mot amb el doble de descendència que el d’en Junqueras i el de la pageseta (dinamitar, juntament amb dinamiter, és un dels dos únics derivats de dinamita); i segon, perquè aquest substantiu de ressons correcaminescos és una creació d’Alfred Nobel a partir del grec dynamis, que vol dir ‘força, potència’. L’home de les galàxies reconeixia així que la força dels pagerols (en punsetià, aldeans) podria ser prou explosiva per abatre el multicultisme universalista, constitucionari i, per descomptat, únic veritable.	Ni pel moment, ni per les motivacions, ni, sobretot, per l’autoritat moral respectiva, les declaracions d’Oriol Junqueras i Carolina Punset tenen cap punt de coincidència. I, tanmateix, hi ha hagut un atzar, una casualitat d’aquelles que solen passar inadvertides, que les lliga amb el fil invisible en el ‘tema procés’, que es diu ara. Resulta … Continue reading Gol a l’aldea →	Gol a l'aldea	news	
https://www.vilaweb.cat/noticies/treure-la-llengua/	24/06/2021	Aquest dilluns dia 20 de juliol van arrencar les 29es Jornades Internacionals de Professors de Català, organitzades per l’Institut Ramon Llull. Durant gairebé tota aquesta setmana, al voltant d’un centenar de professors de català a l’estranger es reuneixen a la ciutat de Lleida, que per segon any consecutiu acull aquesta trobada. Clàudia Roda hi ha assistit i ens ho explica a Núvol. L’Institut Ramon Llull, creat per promoure a l’exterior els estudis de llengua i cultura catalanes en totes les seves dimensions, organitza anualment aquestes jornades que serveixen per reflexionar sobre diversos temes al voltant de la didàctica de la llengua com a idioma estranger. La conferència inaugural va anar a càrrec del savi Josep Vallverdú, un home, tal com el definia Àlex Susanna, director d’aquest organisme, d’una experiència lingüística inigualable. Sota el títol Expressivitat i impacte de la llengua, Vallverdú ens va parlar amb amor de la llengua pròpia, la nostra, i de com es va desenvolupant dins el cervell del nen quan encara és al ventre de la mare. La conferència inaugural va anar a càrrec del savi Josep Vallverdú, un home, tal com el definia Àlex Susanna, director d’aquest organisme, d’una experiència lingüística inigualable. Sota el títol Expressivitat i impacte de la llengua, Vallverdú ens va parlar amb amor de la llengua pròpia, la nostra, i de com es va desenvolupant dins el cervell del nen quan encara és al ventre de la mare. Ens va parlar encara, tot citant Biel Mesquida, de la llengua com a “primera pàtria”, i d’un paisatge per recórrer i fer-lo doblement nostre, a partir de la reflexió sobre l’ús de la llengua. Ens va explicar també, sempre amb aquella tendresa tan seva, com el llenguatge es va acolorint al llarg de la vida amb tots els recursos que hi donen expressivitat: frases fetes, ironies, metàfores…, que distingeixen la llengua pròpia d’una llengua apresa amb intenció instrumental, entesa com un vehicle denotatiu sense càrrega afectiva. Vallverdú va acabar la seva lliçó magistral expressant la seva preocupació envers la situació de la llengua i envers el fet que, malgrat l’aparent normalitat entorn la qüestió lingüística –generem bona producció literària, la gent s’expressa amb fluïdesa, el català s’ensenya a desenes d’universitats a l’estranger, etc.– no ens sentim plenament complaguts. Això es deu, segons Vallverdú, al fet que ens falta en un nivell de consum una afluència de formes genuïnes. En aquest sentit, Vallverdú alertava, també, d’un estatus sospitosament cooficial, i d’un retrocés innegable pel que fa a l’ús de la llengua. Segons l’home savi, per revertir aquest procés, caldria un miracle, un miracle a càmera lenta. I un treball imperatiu des d’ara. Ahir al matí van començar els tallers, dedicats a tractar diverses qüestions sobre l’ensenyament de la llengua catalana a les universitats estrangeres. Amb un clar protagonisme de l’ús de les eines TIC a l’aula, vam parlar de l’autonomia dels estudiants; de com utilitzar el cinema, la música i la literatura; de llengua i literatura catalanes aplicades a les relacions internacionals; de la flexibilització de continguts; de la traducció en (tele)col·laboració; de la generació de contextos formatius virtuals; de com tractar la gramàtica i de com gestionar la complexitat de nivells, llengües i interessos. Posteriorment, en un format de taula rodona, els lectors de les universitats de Manchester, París 3, Szeged, Estatal de Sant Petesburg i Zadar van exposar les seves experiències d’intercanvis lingüístics en línia entre els seus estudiants i altres estudiants de català o bé amb catalanoparlants nadius. D’altra banda, Ignasi Massaguer va fer un balanç positiu de l’evolució de les convocatòries per a l’obtenció dels certificats de llengua catalana a l’exterior durant els anys 2003 – 2014, a què s’han presentat més de 10.000 persones a 118 localitats de 40 països d’arreu del món. Finalment, i arribant a l’equador de les Jornades, ahir al vespre vam gaudir, al recentment inaugurat 1203 de la Seu Vella, de l’espectacle Cor de Carn. L’amor és una malaltia de transmissió textual, per part de la banda El pèsol feréstec, acompanyada per Enric Casasses. La formació barcelonina de pop-folk va interpretar poemes de Guillem d’Efak, Ramon Llull, Carles Riba, Blai Bonet, Ausiàs March, Jesús Lizano, Pepe Sales, Comtessa de dia, Maria Mercè Marçal i del mateix Casasses, així com també un tema propi, Tot s’apila. Després de l’actuació, tots els participants van gaudir d’un sopar a peu dret a la fresca.	Aquest dilluns dia 20 de juliol van arrencar les 29es Jornades Internacionals de Professors de Català, organitzades per l’Institut Ramon Llull. Durant gairebé tota aquesta setmana, al voltant d’un centenar de professors de català a l’estranger es reuneixen a la ciutat de Lleida, que per segon any consecutiu acull aquesta trobada. Clàudia Roda hi ha … Continue reading Treure la llengua →	Treure la llengua	news	
https://www.vilaweb.cat/noticies/josep-maria-dutren-el-femap-es-el-gran-festival-del-pirineu/	24/06/2021	El Festival de Música Antiga dels Pirineus ha arribat a la seva cinquena edició amb un cartell d’alta qualitat i bona participació de públic. Com al festival més important de música antiga de tot Europa, que té lloc entre el 3 de juliol i el 30 d’agost en diferents poblacions catalanes, andorranes i franceses, marca tendència i combina la música amb la gastronomia i el turisme d’alta muntanya. Aina Vega conversa amb Josep Maria Dutrèn, el seu director, per valorar el primer tram del certamen. Aina Vega: Com definiria el FeMAP? Josep Maria Dutrèn: Com un projecte únic a Europa per la seva quantitat de seus, extensió i nombre de concerts, acompanyats d’entorns naturals i arquitectònics que el fan encara més atractiu, i, alhora, com un intent de contribuir al creixement econòmic del territori amb la captació d’un nou turisme cultural. El Pirineu necessita de projectes transversals atesa la seva dispersió i poca població. AV: D’on sorgeix la iniciativa? JMD: Sorgeix del Departament de Cultura de la Generalitat de Catalunya en l’època del conseller Tresserres, que va observar un buit al territori i va proposar als municipis del Pirineu aquesta acció. Jo entenc que un Govern, allà on la iniciativa local té més dificultats, ha de liderar la creació de projectes per després deixar-los en mans dels seus actors. L’Ajuntament de la Seu d’Urgell s’hi va abocar de seguida, va tenir la intel·ligència de prescindir del seu festival històric per incorporar-se a un projecte més global, i a partir d’aquí va actuar com a agent que va estendre la taca d’oli. Sense la intervenció i determinació del seu alcalde Albert Batalla avui no seríem on som. AV: Què té el FeMAP que el fa únic? JMD: doncs 45 concerts, 6 sessions Gastrofilm, 3 passeigs musicals, 60 propostes autogestionades de packs turístics allotjament més entrada en 26 municipis de tres estats, amb recursos públics molt pobres i clarament desproporcionats a la baixa en comparació amb altres activitats. I si entrem en casuístiques concretes, l’organització de concerts dins d’unes mines, als estanys Gento o d’Engolasters, a la Tosa d’Alp, etc., haver d’anar als concerts en telefèric, caminant o amb telecabines d’esquí no és una acció que podem veure cada dia. AV: Tindria sentit aquest Festival en un altre indret? JMD: No, el FeMAP ha estat concebut per al Pirineu i només es pot fer al Pirineu. Els cims, llacs, el romànic i les fronteres administratives on conflueixen tres estats no són elements que puguem trobar simultàniament en un altre lloc. AV: Quines sensacions té. Creu que la gent del territori aprecia la iniciativa? JMD: Sí, ho capto cada dia durant el festival. Molts agents aprecien els ingressos econòmics que els genera, molts ciutadans gaudeixen amb la qualitat de la música i de l’entorn arquitectònic. Aquest any hem tingut una mostra amb el concurs d’aparadors que hem organitzat. Jo sóc el primer sorprès de veure com alguns botiguers han dedicat hores a fer uns aparadors molt elaborats, quan esperàvem quatre senzills adorns per contribuir a la causa. L’arrelament social d’un projecte cultural d’aquestes característiques és imprescindible per garantir-ne la supervivència. AV: Com s’articulen i es coordinen concerts a tantes poblacions? JMD: Amb moltíssimes dificultats sobretot perquè amb els recursos econòmics de què disposem els recursos humans són pocs. El FeMAP té 300 km entre els seus municipis més oriental i occidental i gairebé cada cap de setmana ha d’haver-hi concerts simultanis en dues poblacions. L’organització logística és d’una enorme complexitat, hi ha dies que em llevo i no sé si sóc al Pont de Suert o a Berga, i pateixo constantment perquè els músics que un autocar ha de portar d’Esterri d’Àneu a Bossòst no me’ls porti a Ripoll o perquè un clavicèmbal que esperem a Bourg Madame no aparegui a Tremp per culpa d’uns fulls de ruta on l’error és fàcil. AV: Al FeMAP hi podem sentir música antiga, barroca, però també del classicisme. Quin és el criteri a l’hora de programar? Li arriben gaires propostes que no pot encabir? JMD: El FeMAP és un festival especialitzat en música antiga, però això no vol dir que en moments puntuals d’algun repertori concret no apareguin peces clàssiques o fins i tot contemporànies. Crec que amb aquest tema no hem de ser ortodoxos, i deixar que les propostes artístiques dels músics puguin tenir algun complement. Evidentment arriben moltíssimes propostes que no es poden encabir: en el FeMAP cap grup actua una sola vegada, totes les formacions fan o dos o tres concerts i sempre en dies consecutius. És, per tant, molt llaminer per als músics. Pel que fa als criteris, apostem per la qualitat, apostem prioritàriament per les formacions i repertoris de casa, sense que això suposi excloure les formacions estrangeres, i donem cada any sortida a alguna formació amateur de qualsevol dels municipis FeMAP. AV: A nivell artístic han tingut el Quartet Casals, que s’estrenava al FeMAP. Com va anar el concert? JMD: Va anar molt i molt bé. El concert inaugural a un lloc únic com el claustre de la catedral de la Seu d’Urgell amb un quartet del nivell de Quartet Casals va ser simplement espectacular. AV: Una altra joia ha estat Hopkinson Smith. Expliqui’ns l’experiència. JMD: Com que eren uns concerts per a llaüt sol per força havien de ser en llocs petits, perquè aquests són uns concerts no només per escoltar sinó per veure de prop el moviment dels dits. Va omplir tant a Avià com a Andorra i el fet d’haver venut uns quants packs turístics tant per a un concert com per a l’altre demostra que part dels assistents es van desplaçar expressament. Hopkinson Smith va triomfar i puc assegurar que tornarà al FeMAP. De fet ja el tenim mig convençut perquè dirigeixi el curs de formació que el FeMAP organitza cada any. És tot un luxe per al Festival. AV: Un concert a unes mines de petroli… com van anar els assajos? JMD: Doncs era el primer cop que provàvem això i vista l’experiència em temo que no tindrem més remei que repetir-ho: assistir a un concert amb casc, on els músics també han de portar casc, i on la gent passa de 35 graus de l’exterior a haver-se de posar una jaqueta ja diu molt de l’activitat en si mateixa i de l’èxit que va tenir. Ara bé, no és fàcil trobar músics que s’hi vulguin adaptar i a més per la humitat que hi ha és impensable posar-hi instruments. De totes maneres jo em vull quedar en la promoció que el FeMAP ha fet d’un indret d’interès turístic que crec que és injustament desconegut, i aquest és un dels objectius del Festival. AV: Què són els GastroFilms? JMD: Són sessions on l’actor principal no és la música sinó els productes alimentaris locals artesanals, amb el mateix criteri de contribuir a la promoció econòmica del territori. Els assistents fan tastos d’embotit, o formatge, o vi, o cervesa, o galetes, etc., sempre elaborats artesanalment, i després visionen un documental relacionat amb la música, aquest any sobre antics cants religiosos del Pirineu, que són de tradició oral i que s’estan perdent. AV: El FeMAP és una ocasió per descobrir indrets. Creu que l’oferta turística fa de ganxo per al públic? JMD: És indubtable. Hem d’arribar a aquelles persones a qui un concert per si sol no els interessa però que assistir-hi per l’aventura d’haver-hi d’anar amb telefèric o per veure el llac d’Engolasters de fons els ho fa més atractiu. Les visites guiades a monuments que van vinculades amb l’entrada al concert estan tenint un gran èxit i fins i tot si no t’agrada la música escoltar una viola de gamba veient les pintures de Sant Vicenç d’Estamariu no és el mateix que sobre un teló negre. AV: Amb quin finançament se sustenta el festival? Hi ha predomini del públic o del privat? JMD: Aquí és on tenim el gran problema. Al patrocini privat ens costa molt d’arribar, ja que el Pirineu no té una gran població que interessi les marques importants. Pel que fa a les administracions doncs he de dir que l’aportació més important és de la Generalitat, però la considerem desproporcionada amb altres activitats que ni tenen la quantitat d’activitats que tenim, ni generen cohesió territorial, ni tenen 26 municipis implicats, sense deixar d’agrair la seva contribució. El Ministeri de Cultura ens ninguneja mentre subvenciona generosament festivals perquè hi actuï Alejandro Sanz o la Niña Pastori o petits cicles de formacions amateurs de la Meseta. Fins i tot els hem portat al contenciós perquè l’atorgament de subvencions que fan és literalment d’escàndol. El propi jutge va obligar el Ministeri a recomptar de nou les puntuacions atorgades a cada festival, però en la pràctica no ha servit per res més que per mantenir la nostra dignitat. Per contra, els ajuntaments implicats i les diputacions de Lleida i Barcelona fan un esforç econòmic enorme per poder mantenir un projecte que si les administracions supramunicipals no rectifiquen no té la viabilitat garantida. AV: Quin balanç fa d’aquest primer tram? JMD: Estic bastant satisfet en general, els concerts agraden que és el més important. Però continuo lamentant l’escàs ressò de la premsa de Barcelona, que saben que tenen el festival de música antiga més gran d’Europa a casa però o ens ignoren o ens tracten com una cosa humiliant “de comarques”. El desplegament que els mitjans fan dels festivals mediàtics de la Costa Brava en comparació amb el nostre al meu parer clama al cel. Però tinc la convicció que tard o d’hora se n’adonaran. Els concerts del FeMAP gravats, i fins i tot en directe algun cop, els retransmeten emissores de ràdio de tot Europa però en cinc anys de Festival encara és l’hora que El País o el Periódico n’hagin escrit una sola línia. AV: Amb tota la feina que suposa organitzar el festival, pot gaudir dels concerts? JMD: No, però cadascú té el seu rol. El meu no és gaudir dels concerts sinó estar pendent del mòbil per saber si hi ha alguna incidència a la Pobla de Segur quan jo sóc en el concert de Sant Joan de les Abadesses, o si tenim un vehicle a l’aeroport de Barcelona esperant un músic a qui han cancel·lat un vol. AV: Com s’imagina el futur del Festival? Què es pot millorar? JMD: El que necessitem millorar és el finançament. No sé quant de temps podrem mantenir un equip de persones entusiastes molt mal pagades i quan els proveïdors ens diran prou a pagar amb tant de retard. Però si som optimistes jo sincerament aspiro a veure un dia el FeMAP com el festival més gran del món, amb 50 municipis units per un mateix projecte i 100 concerts, i amb tot un desplegament d’activitats complementàries. Voldria que el Pirineu fos una referència internacional, com quan es parla de Salzburg, d’Edimburg, etc. Però sense oblidar la gent de casa: per exemple, en el Consell d’Alcaldes del FeMAP que cada tardor es fa, vull proposar un FeMAP Social que porti la música a les residències d’avis, als hospitals, als centres de salut mental, que la faci arribar als col·lectius amb risc d’exclusió social, etc. I com aquesta tenim moltes altres idees per al futur. AV: Recomanin’s un concert d’aquest tram final. JMD: Des del punt de vista artístic se’m fa molt difícil, per això opto per una experiència que inaugurem aquest any. El concert de Tasto Solo, a 2.500 m d’alçada, al cim de la Tosa d’Alp, on conflueixen els municipis de Bagà i Alp, sobre les pistes de la Molina i de la Masella. S’hi haurà d’anar amb telecabina, després caminar uns 20 minuts tot i que hi haurà vehicles tot terreny per a qui no vulgui caminar, i després gaudir de les vistes espectaculars que hi ha des d’allà dalt i, per descomptat, de la bona música.	El Festival de Música Antiga dels Pirineus ha arribat a la seva cinquena edició amb un cartell d’alta qualitat i bona participació de públic. Com al festival més important de música antiga de tot Europa, que té lloc entre el 3 de juliol i el 30 d’agost en diferents poblacions catalanes, andorranes i franceses, marca … Continue reading Josep Maria Dutrèn: ‘El FeMAP és el gran festival del Pirineu’ →	Josep Maria Dutrèn: 'El FeMAP és el gran festival del Pirineu'	news	
https://www.vilaweb.cat/noticies/entrevista-quim-torra/	24/06/2021	El procés d’independència ho trastoca tot. Ja fa temps que ballen noms i les organitzacions es transformen. Òmnium Cultural és l’entitat més gran de la societat civil que s’ha sumat al moviment d’independència després d’haver estat dedicada a fer ‘llengua, cultura i país’ a seques. Muriel Casals ha menat l’entitat amb un nou rumb, amb més compromís polític, des del 2010. La seva participació a la llista Junts pel Sí com a candidata número 3 a les eleccions del 27-S ha obligat a fer un canvi a la presidència d’Òmnium. El relleu l’ha agafat Quim Torra, advocat, escriptor i editor, que ha dirigit el Born Centre Cultural d’ençà que es va inaugurar. En aquesta entrevista, Torra deixa clar que Òmnium treballarà per una victòria independentista el 27-S. I se sent enormement satisfet per la manera com s’ha resolt el desafiament que el president Artur Mas va fer a les entitats sobiranistes per cercar una fórmula unitària que convertís les eleccions en un plebiscit sobre la independència. —Sereu president d’Òmnium en un dels moments més importants de la política catalana i del procés d’independència. Com ho encareu? —Buf, sí, fa vertigen el moment present. Però jo diria que em faig la pregunta com qualsevol soci d’Òmnium: on cal anar a treballar per guanyar el 27-S? —Òmnium, juntament amb ANC, ha estat decisiu per vehicular i impulsar el moviment cap a la llibertat. Quin serà el paper de l’entitat en el període de desconnexió si es confirma la majoria sobiranista? —Llengua, cultura i país és el nostre lema. I hem arribat a la conclusió que per tenir la llengua, la cultura i el país que ens mereixem el millor instrument és la independència. Serem en tot el trajecte, acompanyant i servint, aportant arguments, suscitant debats… —S’ha configurat una llista d’espectre ampli (Junts pel Sí) amb la presència de Muriel Casals a la tercera posició. Quina serà la relació d’Òmnium amb la candidatura? —Estem contentíssims i és un gran honor que la nostra presidenta hagi acceptat d’unir-se a la candidatura de Junts pel Sí. Com diu Raül Romeva, aquesta és la papereta del sí, amb sensibilitats transversals i que reuneix l’espai central de l’independentisme. Ens cal que aquesta llista tingui una majoria amplíssima, absoluta. Tots hem de treballar de valent per aconseguir-ho. —I en relació amb la CUP, que també vol la independència, també els donareu suport? —Sempre hem dit, com no pot ser altrament, que som i serem al costat de tots els qui volen la independència. El dia que es voti la declaració d’independència, els diputats de la CUP seran clau! Penso, com va dir clarament Raül Romeva, que la CUP no és adversari de Junts pel Sí. —Heu tingut un paper molt important en aquest procés de confluència sobiranista. Ens el podeu explicar? —L’hi ha tingut molta gent. En nom d’Òmnium, uns quants vam representar-la en uns dies complicats, apassionants, en què vam procurar seguir sempre els dos grans lemes que hem acabat fent nostres: unitat, urnes i independència; i la revolució dels somriures. —Quines han estat les dificultats més grans que heu hagut de superar? —Més que dificultats, ens movia a tots l’íntima sensació –a estones aterridora– que si no s’assolia un acord cremàvem una generació sencera. Vam lluitar per aquest acord, tothom va ser generós, i es va tenir el coratge de pactar. I avui tenim el millor acord possible. —Us sentiu satisfet del resultat final? Hauríeu preferit que la CUP s’hi sumés? —Enormement satisfet. Us ho podíeu imaginar? El president del país i el cap de l’oposició (si ho torneu a llegir us adonareu de la importància d’aquests dos noms) amb les dues persones que han representat el lideratge de la societat civil i en Raül Romeva, excel·lent professional, eurodiputat, que col·laborava amb nosaltres en la campanya ‘Ara és l’hora’! I tanmateix, és clar que hauríem volgut que tots hi fossin, era el nostre objectiu! Quan anem junts, som capaços de tot. —Partits catalanistes com PSC, ICV i Unió sembla que es despengen del carril central que ha seguit el catalanisme popular. Cal fer esforços per mirar de fer-los retornar o penseu que no hi ha res a fer? —Davant un plebiscit, sí o no a la independència, senzillament tothom ha de respondre. I no passa res si hom s’hi oposa, però cal respondre i deixar clar a la ciutadania què es vol. Però el 28-S, estrenat el full de ruta, haurem de continuar treballant per la immersió lingüística, per aconseguir abaixar l’IVA cultural… i, sobretot, per iniciar el procés constituent. Aquí hem de trobar fórmules que ens permetin que la constitució de la república de Catalunya sigui la constitució de tots. —Enguany la commemoració del Tricentenari s’ha traslladat a Mallorca, que va ser l’última terra catalana resistent. Òmnium Cultural contribuirà a fer-ne memòria al Principat? —Al Born s’inaugura una exposició a final d’aquest mes. I, naturalment, des d’Òmnium i la Federació Llull ho tenim ben present. Sovint dic que la data nacional no és el 1714 sinó 1715. L’autèntic tricentenari de la nació catalana és enguany. —Sereu president fins al desembre. La vostra presidència té vocació de ser més llarga? —No en té. Però ara centrem-nos a guanyar el 27-S. —Assumir la presidència us allunya d’anar a la llista de Junts pel Sí. No us feia il·lusió de ser-hi? —De cap manera no havia pensat que podia anar a les llistes. Hi ha molta gent i molt bona gent i molt preparada per anar-hi. —Què en diria, el vostre estimat Eugeni Xammar, del moment actual? —M’agrada que em feu aquesta pregunta. I òbviament la resposta és que ens demanaria que no prenguéssim precaucions, no pas en el sentit de no haver de fer-ho bé, que és com ho hem de fer, sinó en el sentit que va dir Raül Romeva: anem a totes, no tenim marge.	El procés d’independència ho trastoca tot. Ja fa temps que ballen noms i les organitzacions es transformen. Òmnium Cultural és l’entitat més gran de la societat civil que s’ha sumat al moviment d’independència després d’haver estat dedicada a fer ‘llengua, cultura i país’ a seques. Muriel Casals ha menat l’entitat amb un nou rumb, amb … Continue reading Quim Torra: ‘La CUP no és l’adversari de Junts pel Sí’ →	Quim Torra: 'La CUP no és l'adversari de Junts pel Sí'	news	
https://www.vilaweb.cat/noticies/el-govern-espanyol-sarma-contra-el-proces-amb-una-llei-que-podria-ser-anticonstitucional/	24/06/2021	La comissió constitucional del congrés espanyol va aprovar ahir la llei de seguretat nacional. Això permetrà l’estat ordenar la mobilització dels mitjans materials i humans, inclosos els Mossos d’Esquadra i les policies locals, per a ‘garantir la defensa d’Espanya i els seus principis i valors constitucionals’. Però resulta que aquesta podria anar en contra de la mateixa constitució espanyola. En aquest sentit l’advocat Jordi Domingo diu: ‘Tot i que no sóc constitucionalista, jo crec que la llei podria ser anticonstitucional perquè va en contra de l’article 2 de la constitució.’ Aquest afirma que es reconeix i es garanteix ‘els drets de les nacionalitats i regions que integren la nació espanyola’, quelcom que vulneraria la nova llei de seguretat nacional. És per això que el Govern de la Generalitat de Catalunya portarà al Tribunal Constitucional (TC) la llei si el Senat no acaba ‘corregint les vulneracions competencials’ que preveu el projecte. Així ho va anunciar ahir el conseller d’Interior, Jordi Jané. Tanmateix, Domingo no confia en què la opció de recórrer pugui reeixir: ‘Estem parlant del TC, que és el tribunal més desqualificat i menys jurídic dels que puguin existir. Segueix tant la voluntat i la veu del seu amo, que valorar jurídicament una llei no té sentit’. Aquesta llei no deixa de ser un pedaç que pretén donar forma a l’article 155, segons el qual si una autonomia actua contra l’interès general de l’estat, el govern ha de requerir el president del govern perquè rectifiqui. ‘És un article de difícil aplicació. Per això s’ha aprovat la llei de seguretat nacional, per poder cobrir les mancances de l’article 155‘, explica Domingo. Pensada per parar el procés La norma obliga totes les institucions i autoritats a posar-se a disposició del consell de seguretat estatal, l’òrgan de coordinació entre les administracions que s’ocupa dels casos en què la seguretat ‘perilli’. Però no es pot obviar el moment en el qual s’ha aprovat la llei. ‘Està pensada en el procés català’ diu Domingo. I afegeix: ‘Estan generant armes per tal de poder actuar de la manera més contundent possible si es donen les circumstàncies. Suposo que no serà l’única llei que aprovaran per poder bastir l’article 155’.	La comissió constitucional del congrés espanyol va aprovar ahir la llei de seguretat nacional. Això permetrà l’estat ordenar la mobilització dels mitjans materials i humans, inclosos els Mossos d’Esquadra i les policies locals, per a ‘garantir la defensa d’Espanya i els seus principis i valors constitucionals’. Però resulta que aquesta podria anar en contra de … Continue reading El govern espanyol s’arma contra el procés amb una llei que podria ser anticonstitucional →	El govern espanyol s'arma contra el procés amb una llei que podria ser anticonstitucional	news	
https://www.vilaweb.cat/noticies/la-democracia-te-limits/	24/06/2021	El debat és antiquíssim: la democràcia té límits? Les discussions sobre la possible irracionalitat dels electors i els efectes que pugui tenir en la pràctica del govern comencen precisament a l’antiga Grècia, amb Plató, i duren encara avui. ‘The king can do no wrong’ (‘El rei no s’equivoca’), el vell lema de la monarquia britànica, sembla que s’ha traspassat a la sobirania popular i poca gent s’atreviria a qüestionar, si més no a Europa, una decisió democràtica presa amb claredat per la majoria d’un país: ‘El poble no s’equivoca.’ Doncs bé, els grecs ahir van parlar clar. Molt clar. Van rebutjar l’acord proposat per la troica amb un rotund 62% dels vots i ningú no pot llevar importància a un dictamen tan evident que legitima el seu govern a l’hora de negociar amb la Unió Europea. No es pot negar el valor d’aquest vot sense sembrar dubtes sobre el comportament ètic i democràtic de la Unió. Especialment, no es pot negar que aquesta votació haja superat amb valentia i civisme la por que es volia fer als grecs, amb tot d’amenaces apocalíptiques —la darrera, una autèntica vergonya, a càrrec del president del Parlament Europeu, mentre la gent encara votava. Però tornem als límits. La votació ha deixat clar que el poble grec no vol saber res més de les polítiques d’austeritat. Però la gran pregunta és: i què? Aquesta votació tota sola aconseguirà canviar res? Alguns a Brussel·les defensaven clarament una victòria del sí que deixàs Syriza fora de joc o per un empat que posàs el govern de Tsipras contra les cordes. A curt termini i sense visió de llarg abast. Simplement volien llevar-se la nosa del damunt. Això no ha passat, el resultat ha estat excel·lent per al govern grec i ara, per tant, la pilota és a la teulada de la Unió Europea, que tampoc no ho té gens fàcil. Vist fredament, el marge de maniobra per a pactar qualsevol cosa a partir d’avui és mínim. Tant, que sembla impracticable. La democràcia grega ha parlat, però la democràcia grega forma part d’un club que no ha vist amb bons ulls el resultat i això tampoc no ho podem passar per alt. No és només recomptar vots, perquè hi ha un conflicte evident entre la democràcia i la regulació. Un conflicte que, ben cert, hem vist moltes vegades en el curs de la història i que en el cas que ens ocupa és agreujat per un dels problemes principals que té el govern Tsipras: la manca de socis i aliats en la resta del Consell. En l'interès de Grècia, però també d'Europa, cal arribar a un acord ràpid que desactive el moment tan perillós que vivim. Per això mateix la solució no és gens simple. Quants estats de la Unió no es queixaran si Grècia rep un tracte distint del que han rebut ells? La regulació, per sistema, ha de ser igual per a tots o no és regulació. És per això que existeix. I encara és més cert en el cas d’una regulació pactada. D’ací ve que els grecs, quan reclamen un tracte diferenciat, facen una aposta alta: reclamen també més Europa, però una Europa diferent de la que tenim, que ara mateix no és ni tan sols un projecte. Podria passar, doncs, que per culpa d’això el resultat de l’exercici lliure de la voluntat dels grecs acabàs essent un càstig enorme sobre ells? Lamentablement, l’única resposta que es pot donar a aquesta pregunta és que, ara com ara, això no ho pot descartar ningú. No és obligatori que passe. Però podria resultar, literalment, que exercir la democràcia portàs Grècia i els grecs a la ruïna. És clar que tothom hauria de convenir, també, que això equivaldria a un immens desprestigi de la Unió Europea i de les seues institucions. A un fracàs col·lectiu històric. A una esquerda ètica enorme que no podria ser passada per alt. En l’interès de tothom, per tant, cal arribar a un acord. I cal arribar a un acord ràpid. Europa ha fet coses molt més difícils que aquesta en el passat, i de les crisis n’ha sabut traure forces per al creixement i per a la millora. Ara és l’hora de tornar-ho a fer. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Oriol Gordó Intentaré fer un breu resum de la situació grega tal i com jo l’entenc, amb la informació que m’ha arribat dels mitjans: Quan va esclatar la bombolla financera i es va veure que Grècia tenia un deute impagable, el que va fer la UE i el FMI va ser traspassar-nos el deute a tots els europeus des dels bancs alemanys, i sobretot, els francesos, entre d’altres. Com a comentari, diré que quin magnífic negoci aquest que si hi ha beneficis me’ls quedo, i si hi ha pèrdues, les hi passo al contribuent. Per cert, això no és liberalisme. En un sistema liberal, els bancs haurien assumit les pèrdues, i si fossin prou importants, fet fallida. Això és una cacicada. Per tant, molt malament la UE i l’FMI. Per altra banda, els governs grecs van falsificar sistemàticament els comptes públics, cosa que els va portar a assumir aquest deute impagable. I això passava perquè si Grècia recaptava 100, mantenir l’estat grec costava 120. Corrupció força important, perruqueres i forners jubilats als 52 anys, despesa militar desproporcionada, evasió fiscal generalitzada, etc. I després de ser rescatats, han romancejat i evitat tant com han pogut fer reformes a fons com semblaria lògic, tant aquest govern com els anteriors. Per tant, molt malament l’estat i les elits gregues. En una frase, tots plegats ha demostrat ser una bona colla d’incompetents. Què cal fer, doncs? Ni idea. Ara bé, repugna al més mínim sentit de la justícia que no voler posar ordre a casa tingui premi, quan hi ha hagut altres països que han suat tinta per reformar allò que no anava bé a casa seva, sobretot a Europa Central. I estableix un precedent terrible de cara a la construcció europea futura. En un altre sentit, tampoc no està clar que hàgim de deixar caure en la misèria al poble grec. Tampoc dic que els hi hàgim de parar tot el cop, perquè al capdavall han permès al seu estat fer una bona colla d’animalades, però parar-los-hi una part, sí. Quina i de quina forma, no ho sé. La meva intuïció és que caldria evitar la major part del patiment al poble grec, no tot, però la major part, al temps que caldria fer notar a l’estat grec com de malament ho ha fet, i obligar-lo a fer les reformes que li calguin. I a nivell europeu hem de mirar què cal fer perquè no es tornin a rescatar negocis privats amb diners públics, o si és imprescindible, mirar com passar-los-hi la factura als accionistes i als directius. Al capdavall, el dia que la UE no sigui justa, simplement deixarà de ser. Antoni Carol Un estudiós d’ètica i moral com va ser Alfred Marshall, precisament perquè es plantejava contribuir al “ben-estar” dels països, es va interessar per la ciència de l’Economia. A través d’aquesta branca de la ciència hom pot fer molt de bé o molt de mal a societats enteres. Aquesta ciència és complexa: més enllà dels models i gràfics d’equilibris entre corbes d’oferta i demanda, etc., l’Economia té un altíssim contingut antropològico-moral i social. És la ciència de l’elecció: no ho podem fer tot; hem d’elegir. I, per tant, està en joc la llibertat dels agents econòmics —persones, institucions— i la dignitat humana. Els grecs han de saber que la llibertat comporta responsabilitat i que tot té un preu; la Unió Europea ha de saber que juga amb la dignitat de les persones. Tots plegats s’ho han de fer mirar! Josep Usó El NO del referèndum grec és un resultat molt interessant. Malgrat totes les amenaces, les pressions, les mentides i les campanyes, els ciutadans han entés que, després d’anys de patiment amb les receptes de la Troika, estan pitjor que estaven.Segurament, després de tota la xerrameca que ara escoltarem, caldrà perdonar una bona part del deute. Al capdavall, qui va deixar els diners, o ja sabia que no es podrien tornar o era absolutament inepte. El que està clar és que la seva empresa els hauria d’haver fet fora immediatament. En qualsevol cas, el deute privat s’ha fet públic i això, tant a Grècia com ací, no deixa de ser una estafa. Si un banc fa fallida, a l’hora de la veritat, és molt probable que no passe res. El que no pot ser és que el rescatem i ells continuen com si res i donant lliçons del que no saben fer. Si alguna cosa ha quedat clara és que la posició oficial de la UE no ha funcionat. I ara, caldrà que facen alguna cosa. O tirar fora a Grècia de l’euro. En aquest cas, pot ser tindran cua, per eixir d’aquesta moneda que tan poques satisfaccions està donant. Al menys, darrerament. Aquesta setmana veurem què passa. I si serveixen per alguna cosa, tants “experts”. Josep i Antònia Viñas-Ciurana Els grecs han demostrat que el xantatge les intimidacions i les amenaces avui ja no funcionen. Els resultats del referèndum (encara incomplerts) són prou reveladors: Grècia vol preservar la seva independència tot i estar predisposada a pactar amb els seus socis unes condicions de pagament del deute més humanes. Com diuen molts mitjans internacionals: els grecs han escollit la democràcia per sobre de la por.Ha estat una castanya ben forta contra els manipuladors de Brucel•les que des de fa temps intenten crear un poder autoritari a Europa amb l’assentiment de polítics mediocres i caducs (Rajoy, Hollande, Renci) que prefereixen deixar-ho tot a les mans dels alemanys i els seus gestors, la Troika.Una tremenda lliçó per Catalunya que ens arriba d’un país petit de Vell Continent. A casa nostra també estem experimentant les falsedats i el joc brut del poder -amb l’ajut dels oportunistes de darrera hora que venen de fora- que no s’atura en res per destruir les legítimes aspiracions d’una ciutadania que vol ser lliure i gestionar (com diu Guardiola) els seus defectes i les seves misèries.Quan escolto les opinions de persones del nostre entorn em crec més el sondeig d’Òmnium que el del CEO i estem convençuts que amb la unitat que s’obre ara el 27-S serà més i millor del que ens podem imaginar.	El debat és antiquíssim: la democràcia té límits? Les discussions sobre la possible irracionalitat dels electors i els efectes que pugui tenir en la pràctica del govern comencen precisament a l’antiga Grècia, amb Plató, i duren encara avui. ‘The king can do no wrong’ (‘El rei no s’equivoca’), el vell lema de la monarquia britànica, … Continue reading La democràcia té límits? →	La democràcia té límits?	news	
https://www.vilaweb.cat/noticies/sanchez-es-mostra-convencut-que-abans-del-20-de-juliol-hi-haura-un-acord-entre-partits-i-entitats/	24/06/2021	El president de l’ANC, Jordi Sànchez, ha garantit aquest dilluns que l’Assemblea no avalarà un acord que serveixi simplement per ‘sortir del pas’ i perquè els partits ‘salvin els mobles’. En una entrevista a TV3, Sànchez s’ha mostrat convençut que abans del 20 de juliol partits i entitats hauran arribat a un acord ‘il·lusionant’ per a l’independentisme, però ha subratllat que si no s’aconsegueix, l’ANC ‘no farà trampes’ i se’n desmarcarà. ‘No hem arribat fins aquí per fer un paperot’, ha destacat. El president de l’ANC vol que l’acord sigui completament públic -a diferència del pacte del 14 de gener- perquè els ciutadans puguin fiscalitzar-lo. Sànchez no ha pressuposat cap fórmula per a l’acord. L’ANC està oberta a parlar d’una llista unitària o de múltiples llistes sobiranistes i fins i tot de la possibilitat d’incloure a polítics en la candidatura de la societat civil. Durant els propers dies l’Assemblea parlarà de forma intensa amb tots els actors en joc per mirar de consensuar la millor fórmula possible per garantir la victòria de l’independentisme. ‘Si l’ANC surt dient que hem arribat a un acord, sigui el que sigui, és perquè estarem convençuts que serà el millor acord per guanyar. No el possible, el millor’, ha remarcat. La millor manera de presentar el pacte al que arribin partits i entitats serà la ‘publicitat’. Sànchez no vol clàusules secretes com les del passat 14 de gener i aspira a fer que la gent conegui ‘què s’ha compromès a fer cadascú’. ‘I si algú incompleix els acords que els ciutadans li exigeixin el rendiment de comptes a través de les urnes’, ha afegit. La presència de polítics a la llista Tal com ja va comentar aquest passat diumenge, el president de l’Assemblea no ha tancat la porta a la presència d’Artur Mas i Oriol Junqueras -entre d’altres- en la candidatura de l’independentisme, en cas que s’arribi a un acord per a la llista unitària. ‘Tothom hi ha de tenir cabuda. Tots els partits polítics que ho vulguin han de trobar la fórmula de sentir-se còmodes i representats’, ha opinat. En tot cas, l’ANC no vol que el debat sobre les llistes monopolitzi les negociacions que partits i entitats tindran els propers dies. D’una banda, Sànchez és partidari d’intentar reduir al màxim el nombre de llistes independentistes que es presentin el 27-S (‘una millor que dues’) però, d’una altra, vol que quedi clar quin Govern hi haurà a partir del dia 28 de setembre i per a què servirà. ‘Ens preocupa molt que a partir del 27-S tornem a torbar encallada la governabilitat’, ha avisat. El president de l’ANC ha defensat, doncs, que l’acord deixi clar com s’articularà aquesta governabilitat després de les eleccions. Durant 12 o 18 mesos aquest Govern -amb la majoria parlamentària que li donarà suport- haurà de proclamar la independència, completar les estructures d’estat necessàries i impulsar el procés constituent. Un procés per al qual Sànchez ha destacat la importància de la participació d’aquells partits que, tot i no estar nítidament a favor de la independència, defensen de forma clara el dret a decidir. Un cop completat el procés constituent, la Constitució hauria de ser ratificada en referèndum i s’obriria un nou període electoral en què la confluència de l’independentisme ‘ja no hauria d’estar present’. Avís als unionistes Per últim, Sànchez ha demanat als partits ‘unionistes’ que també es marquin el repte d’arribar a la majoria absoluta del Parlament i que no facin ‘trampes’ si el sobiranisme no hi arribés. ‘Segur que si no aconseguim 68 diputats diran que les eleccions sí que eren plebiscitàries, i faran trampa’, ha advertit. El president de l’ANC ha reclamat que la confrontació a les urnes segueixi el mateix patró per a les dues bandes i, per tant, que els unionistes aspirin a la majoria absoluta per imposar les seves tesis. En tot cas, si l’independentisme no arribés als 68 diputats, Sànchez ha destacat que l’ANC ‘no tiraria la tovallola’ i seguiria treballant perquè algun dia Catalunya aconseguís ser un nou estat independent.	El president de l’ANC, Jordi Sànchez, ha garantit aquest dilluns que l’Assemblea no avalarà un acord que serveixi simplement per ‘sortir del pas’ i perquè els partits ‘salvin els mobles’. En una entrevista a TV3, Sànchez s’ha mostrat convençut que abans del 20 de juliol partits i entitats hauran arribat a un acord ‘il·lusionant’ per … Continue reading Sànchez es mostra convençut que abans del 20 de juliol hi haurà un acord entre partits i entitats →	Sànchez es mostra convençut que abans del 20 de juliol hi haurà un acord entre partits i entitats	news	
https://www.vilaweb.cat/noticies/lluis-llach-el-camp-nou-i-una-fam-de-trenta-anys/	24/06/2021	El 6 de juliol de 1985, avui fa trenta anys, Lluís Llach cantava al Camp Nou. Recordar aquest aniversari pot semblar una mica superflu ja que fet i fet la seva celebració va tenir lloc el 29 de juny del 2013, dia del ‘Concert per la llibertat’ organitzat per Òmnium Cultural també al Camp Nou. Tanmateix, l’aniversari s’escau avui i, doncs, avui no és un dia qualsevol. Catalunya, estiu del 1985. Jordi Pujol encara no ha arribat a la meitat del seu segon mandat; fa pocs mesos que Salvador Espriu ha deixat de mirar aquesta terra; Joan Margarit posa el punt final a ‘Mar d’hivern’, que al desembre següent guanyarà el premi Carles Riba; per les carreteres floreix el cartell ‘Hem fet el cim’ pagat per Caixa de Barcelona per celebrar que un grup d’alpinistes catalans, liderats per Òscar Cadiach, ha aconseguit d’arribar a dalt de l’Everest; aquí com gairebé arreu del món es cantusseja ‘We Are The World’. I jo, amb vint-i-dos anys acabats de fer, vaig al Camp Nou a escoltar Lluís Llach. I enmig d'aquella borrasca vaig comprendre que la gent que tenia al voltant meu no era un públic sinó un poble. Evidentment, parlar del fet que anés a aquest concert, amb unes cent mil persones i escaig més, pot semblar un simple exercici de narcisisme. Si en parlo, però, és perquè crec que és bo i necessari de recordar que no va ser només un concert, va ser un esdeveniment polític, cultural, emocional i intel·lectual de gran magnitud. I perquè em pregunto quantes persones van sortir d’aquell concert canviades, com jo vaig sortir-ne canviat. Estiu del 1985: res no semblava més fora de l’abast del catalans que la independència del seu país, però diria que aquell concert va ser com la primera macromanifestació catalanista després de la restauració de la democràcia, com un antecedent llunyà però al capdavall evident de tot allò que ha anat passant en aquest tros de segle XXI. Si més no, jo, en aquells anys, tan ignorant de tantes coses de la vida política i cultural de Catalunya, vaig viure aquell concert com un punt de no-retorn; em pregunto quant hauria trigat a evolucionar amb relació a Catalunya si no hagués aconseguit comprar l’últim bitllet de l’últim autocar que sortia de Catalunya Nord cap al Camp Nou. Era molt ignorant i anar a escoltar Lluís Llach a Barcelona era un acte de fan, de fan i prou. Però tot i ser tan ignorant recordo nítidament com ben aviat, abans mateix que comencés el concert, vaig copsar que aquella nit Lluís Llach era un pretext per a explicar una història del qual ell era, tan sols, el nom més conegut. No era Lluís Llach al Camp Nou, era Catalunya al Camp Nou, els Països Catalans al Camp Nou. Una borrasca indescriptible i, per mi, imprevisible al Camp Nou. Avui fa trenta anys justos que se'm va obrir la fam. Espero poder començar a sadollar-la ben aviat. I enmig d’aquella borrasca vaig comprendre que la gent que tenia al voltant meu no era un públic sinó un poble i, en el xoc amorós i tel·lúric d’aquella nit, se’m va imposar l’evidència que un poble capaç de reivindicar-se d’aquella manera havia de ser un poble lliure. El 6 de juliol de 1985 vaig entrar al Camp Nou com a jove catalanista i vaig sortir-ne com a jove independentista. Estic segur que no vaig ser l’únic que va viure aquest canvi, i és un fenomen que amb tota certesa s’ha anat repetint els Onze de Setembre d’aquests darrers anys, i que es repetirà a la propera Diada. La fam de llibertat, sobretot quan és joiosa i emotiva, és encomanadissa. Pel que fa a mi, avui fa trenta anys justos que se’m va obrir la fam. Espero poder començar a sadollar-la ben aviat.	El 6 de juliol de 1985, avui fa trenta anys, Lluís Llach cantava al Camp Nou. Recordar aquest aniversari pot semblar una mica superflu ja que fet i fet la seva celebració va tenir lloc el 29 de juny del 2013, dia del ‘Concert per la llibertat’ organitzat per Òmnium Cultural també al Camp Nou. … Continue reading Lluís Llach, el Camp Nou i una fam de trenta anys →	Lluís Llach, el Camp Nou i una fam de trenta anys	news	
https://www.vilaweb.cat/noticies/verdcel-estrena-el-videoclip-de-fundes/	24/06/2021	‘Argilaga’ és l’últim disc de VerdCel, un àlbum que versa sobre el foc i que respon a l’anterior, ‘Els dies del Saurí’, que tenia d’element central l’aigua. Un disc que vol ser una resposta ‘contundent, de revolta, interior, nacional i social’. Una de les cançons d’aquest àlbum és ‘Fundes’, la primera escletxa d’esperança que apareix al disc, després d’haver passat per la por, la ràbia i el trencament. Una cançó que supera els desamors, les decepcions i les grans dificultats que posa la vida i que VerdCel estrena avui a VilaWeb. VerdCel escriu això per explicar la cançó: «Quan estem en una deriva, del dia a dia, de l’esforç constant, capficats, va bé parar una estona, un moment de canvi, descans, per tornar a ubicar coses, per netejar (adonar-se i atrevir-se a llançar pesos que anem arrossegant), per agafar perspectiva, agafar noves forces i sobretot saber buidar-nos per poder-nos omplir del tot, fer net per estimar de manera completa. De vegades si ens capfiquem que vindrà ja el canvi desitjat, que ha de rebrotar una situació diferent i bona, que ha d’aparèixer a les nostre vides una nova persona, potser no ho fa: ‘sense esperar arribes’. El símil del canvi de roba als armaris, quan ve una nova temporada, és molt significatiu de per si, o ‘quan fem mudança bona neteja’. Alhora que són coses importants, pragmàtiques del dia dia, les senzilles són les que tenen una bellesa pròpia de per sí, i serveixen per articular tot aquest sentiment que vol transmetre ‘Fundes. No és fàcil fer neteja, saber de què desprendre’s, acumulem sense raó moltes coses, ens deixem arrossegar pels dies, no tenim una visió objectiva que ens ajude, massa ficats en allò nostre. També és dolorós. Però paga la pena l’esforç, dedicar-li temps, fer neteja, anar al fons d’armari de vegades del nostre ser, pensaments de vegades marginals, remoure una miqueta i treure fora el que ja no serveix.»	‘Argilaga’ és l’últim disc de VerdCel, un àlbum que versa sobre el foc i que respon a l’anterior, ‘Els dies del Saurí’, que tenia d’element central l’aigua. Un disc que vol ser una resposta ‘contundent, de revolta, interior, nacional i social’. Una de les cançons d’aquest àlbum és ‘Fundes’, la primera escletxa d’esperança que apareix … Continue reading VerdCel estrena el videoclip de ‘Fundes’ →	VerdCel estrena el videoclip de 'Fundes'	news	
https://www.vilaweb.cat/noticies/absolen-els-dos-estudiants-de-fisica-detinguts-durant-la-vaga-del-2012/	24/06/2021	La jutgessa ha absolt els dos estudiants universitaris acusats de desordre públic, desobediència i atemptat contra l’autoritat el dia de la vaga general del 29 de març de 2012. El judici a Daniel Ayyash i Ismael Benito es va celebrar en dues sessions la setmana passada i la jutgessa ha conclòs que les acusacions es fonamentaven en la declaració d’un únic agent que no havia signat l’atestat. Tant la fiscalia com la Generalitat, que també actuava com acusació, ja havien rebaixat les demandes de les penes després del judici. Durant el judici els dos estudiants de Física van negar haver tombat i cremat contenidors i haver tirat pedres a guàrdies urbans. En canvi, els mossos que els van arrestar van dir que van fer el seguiment dels processats a partir d’elements característics, com les ulleres o una rasta, entre un grup d’unes 30 persones que hauria provocat els aldarulls. Però els agents que van declarar haver patit lesions van explicar que se les van fer durant la persecució dels detinguts, però no per una agressió d’ells durant la retenció o posterior detenció. Gràcies a aquest fet, en finalitzar el judici les acusacions van canviar les seves conclusions provisionals i van retirar alguns delictes, cosa per la qual van reduir les peticions de pena. La fiscalia la va rebaixar de vuit a cinc anys de presó i la Generalitat de tres anys i mig a un any. El relat dels fets Els dos universitaris havien anat a la facultat a primera hora del matí per participar en els piquets informatius en el marc de la vaga general. Quan els agents van detenir Benito, portava una motxilla amb líquid inflamable per encendre barbacoes, un encenedor i petards, entre altres objectes. Benito va explicar que aquests objectes no eren seus, sinó del sindicat, i que els portava a la motxilla amb la intenció de traslladar-los a la seu de l’associació després de veure que l’escenari que s’estava produint no era el propici per dur a terme l’acció ‘reivindicativa’ i ‘simbòlica’ de cremar un ninot, objectiu pel qual estaven pensats. Un dels agents va suposadament identificar dos dels joves, els va seguir i va demanar ajuda per detenir-los, cosa que van poder fer uns carrers més enllà. Els dos nois van estar poc més d’un més en presó preventiva. La jutgessa admet que les circumstàncies de treball dels agents policials van ser difícils i per això considera que podrien haver caigut en algun error d’identificació dels esvalotadors. Per això, com que no hi ha cap prova directa i ferma de cap acte delictiu concret per part dels dos acusats, els absol. A més, de l’acusació per falta de desobediència a l’autoritat, demanada per la Generalitat, la jutgessa recorda que el nou Codi Penal que ha entrat en vigor aquest juliol despenalitza aquesta conducta.	La jutgessa ha absolt els dos estudiants universitaris acusats de desordre públic, desobediència i atemptat contra l’autoritat el dia de la vaga general del 29 de març de 2012. El judici a Daniel Ayyash i Ismael Benito es va celebrar en dues sessions la setmana passada i la jutgessa ha conclòs que les acusacions es … Continue reading Absolen els dos estudiants de física detinguts durant la vaga del 2012 →	Absolen els dos estudiants de física detinguts durant la vaga del 2012	news	
https://www.vilaweb.cat/noticies/francesc-homs-es-dhipocrites-dir-que-no-ens-barallarem-amb-erc-i-la-cup-abans-del-27-s/	24/06/2021	La renovació del govern d’Artur Mas forçada per la retirada dels consellers d’Unió ha deixat Francesc Homs sense el càrrec de portaveu, però amb la resta de competències del conseller de Presidència intactes. La mà dreta del president Mas en tots els afers relacionats amb el procés d’independència explica en aquesta entrevista per què calia fer la proposta de dissabte passat a les entitats sobiranistes. I alerta del risc que el 27-S perdi el sentit plebiscitari si ERC i la CUP es deixen arrossegar per Podem. A més, Homs és molt contundent quan afirma que seria hipòcrita dir que no hi haurà baralles entre els partits independentistes durant la campanya del 27-S, perquè competeixen per un mateix electorat. Des del seu despatx del Palau de la Generalitat, el conseller explica com fou el trencament amb Unió, que ja es podia intuir des de feia molts mesos. Al final, envia un missatge de seguretat i confiança sobre el futur del procés d’independència. —Quin embolic que heu organitzat implicant les entitats sobiranistes en la confecció d’una llista pel 27-S… Ara calia fer això? —Crec sincerament que sí. No crec que provar de donar resposta a allò que molta i molta gent pensa i expressa –més en privat que en públic– sigui cap embolic. No pot ser cap embolic demanar-se si fem tant com cal a favor de la unitat i per aconseguir que les eleccions del 27 de setembre siguin el plebiscit que volem. Detectem que hi ha alguna cosa que no acaba de funcionar prou fina. Aquest intent, fet des de la posició del president, crec que era una obligació. —La setmana passada hi havia bon ambient perquè semblava que el trencament de CiU aclaria el panorama. Però s’ha tornat a obrir el debat de les llistes i ha tornat la brega… —El 27 de setembre és històric per a Catalunya. Els qui van contra la independència negaran que hi hagi cap plebiscit fins el dia que hi sigui i el perdem els independentistes. Aleshores sí, serà un plebiscit perquè haurà guanyat el no. Ens hi juguem el tot pel tot. I som a temps d’organitzar les coses d’una manera que doni el resultat que esperem amb més garanties. El president Mas ha dit que si no es produïa el que ell proposa no tiraria la tovallola. Per tant, hi ha la garantia de saber què farà el president i què farà Convergència. Però que s’havia d’intentar atendre allò que és un comentari molt estès sobre si anem prou preparats per a aconseguir el sí a la independència, no en tinc cap dubte. Era una obligació que teníem i s’havia de posar damunt la taula. Ara veurem quines decisions es prenen. No tardarà gaire a saber-se. En un moment tan transcendent, teníem l’obligació d’intentar-ho tot. —Una proposta com aquesta no s’hauria d’haver acordat amb les entitats abans de presentar-la en públic? —Es va parlar amb molta gent. No hi havia cap posició presa de les entitats, sobre aquesta proposta. Això és evident. És obvi que s’havia parlat amb gent de les entitats. I coincidien amb el diagnòstic que faltava quelcom per forçar el caràcter plebiscitari i garantir l’èxit de la independència el 27-S. No hi ha pas en joc l’èxit de CDC ni de Mas. Hi ha en joc si aquest país opta per la independència o no. Es va parlar amb gent de les entitats a qui s’ha fet la proposta. Suposo que tothom entén que el president no fa una proposta d’aquestes característiques si no té la sensació que serà ben rebuda. Amb les entitats com a tals, que tenen els seus mecanismes de presa de decisions, no s’havia fet per raons òbvies. Algú havia de prendre la iniciativa. —Insistiu molt en el caràcter plebiscitari. Els contraris no el reconeixen, ja ho sabem. Però ho dieu perquè penseu que ERC i la CUP no ajuden a reforçar aquest sentit del 27-S? —Ara com ara, qui està més en la dinàmica plebiscitària és qui convoca aquestes eleccions, el senyor Mas. Paradoxalment, a la banda del no, el Partit Popular i Ciutadans. El problema el tenim amb la resta. No dic que no vagin a favor de la idea de plebiscit, perquè ERC i la CUP hi van, però hi ha qui obre una altra agenda per a les eleccions del 27-S. Em refereixo a ICV, Podem, el PSC, Procés Constituent… Observem que hi van arrossegant ERC. Em sembla que és prou evident. I torno a dir-ho: formalment, Esquerra diu que considera que el 27-S és plebiscitari. Però fan una aproximació que, amb la seva lectura de les coses, contribueix a obrir una altra agenda. A més, aquesta agenda es presenta en contradicció amb l’agenda independentista. Això és un error. —En què consisteix l’error que denuncieu? —Aquest era el discurs que fins ara feien els de Madrid. Ens deien que la independència no s’ocupava de les coses que preocupaven la gent. I és tot al contrari. S’havia especulat durant aquests últims tres anys sobre la tercera via. Es parlava d’en Duran… I ara resulta que la tercera via ve pel cantó de l’extrema esquerra. És una cosa sorprenent. I ens hem de preguntar: el 27-S es vota independència sí o no, o es voten altres coses? Especialment, quan aquestes altres coses es posen en contraposició a la idea de la independència. Ho fan alguns i ho continuaran fent. No hi ha claredat, en aquest sentit. Trobo a faltar que l’exigència que hi ha hagut amb la gent d’Unió Democràtica es tingui amb Podem o Guanyem Barcelona. Hi ha dues vares de mesurar segons qüestions ideològiques. Tot això aixeca moltes sospites i em trasllada a la situació del 2003. L’única cosa que canvia és que on deia ‘nou estatut’ ara hi posem ‘independència’. I on hi havia PSC, ara hi posem Podem o Guanyem. Som al mateix lloc. Tots tenim experiència. I sabem que després va venir allò que va venir: en Zapatero, ‘apoyaré’, tots aquests discursos… I ens vam quedar sense un estatut que encara esperem. 'ERC diu que considera que el 27-S és plebiscitari. Però fan una aproximació que, amb la seva lectura de les coses, contribueix a obrir una altra agenda en contradicció amb l’agenda independentista. Això és un error.' —Si les entitats sobiranistes no compren la proposta del president, quin serà la fórmula de CDC? Ja hi ha noms lligats? —Efectivament, s’hi va treballant. Però crec que ara, com a persona responsable d’aquesta mena de coses, i com que podria ser llegit com una interferència en el debat que fan les entitats sobiranistes, no m’hi pronunciaré. Crec que el debat l’han de poder fer amb les coses que hi ha damunt la taula. L’únic apunt que s’ha de saber és que la proposta del president a les entitats no és l’avantsala d’una excusa per a deixar-ho córrer. És una proposta de posar-se a disposició de les entitats a la recerca de la unitat i la potència que ens falta. Especialment si veiem què indiquen les enquestes. Si som honestos, hem de reconèixer que no ho tenim ben travat. —Us referíeu a l’última enquesta publicada. Diu que una ‘Catalunya en Comú’ disputaria la victòria a Mas i que les tres forces independentistes no arriben a la majoria absoluta. Us la creieu? Què en penseu? —L’enquesta d’El Periódico dibuixa tres hipòtesis. Una ja sabem que no es produirà, que és una candidatura de CDC amb Unió. Les altres dues, s’han de veure. Si aquest món que té aquesta agenda que no inclou la independència s’intenta organitzar, la pregunta és de manual: per què no intentem d’organitzar-nos d’una manera diferent els que sí que volem la independència? Veiem que l’esquema, fins ara, no ens acaba de donar tota la força que creiem que hi ha al país. No acabem de treure tot el rendiment del sí-sí que hi ha. —Deixeu de ser portaveu per poder dedicar més temps a la campanya… —No ben bé. Una part deu ser aquesta. No sé com es va explicar, això. Però la funció de portaveu la situo en quatre anys. Jo ja n’hi havia passat quatre i mig. Valia la pena aprofitar la remodelació de govern per incorporar aquest canvi de funcions. Crec que ha estat un encert i estic convençut que Neus Munté ho farà millor que jo. Ho penso sincerament. A cada moment s’ha de saber estar on correspon. Cal entendre i transmetre que les agendes personals i les corporatives han de quedar subordinades a l’interès col·lectiu. 'Si aquest món que té aquesta agenda que no inclou la independència s’intenta organitzar, la pregunta és de manual: per què no intentem d’organitzar-nos d’una manera diferent els que sí que volem la independència?' —Deia que dirigiríeu la campanya electoral. Però si les entitats sobiranistes accepten la proposta de Mas, aquesta funció no correspondrà a una persona de Convergència, oi? —Aquest és un terreny d’especulació. Que jo em dediqui a la campanya no s’ha anunciat formalment. Si les coses es fan com s’haurien de fer –d’una manera diferent–, no em passa pel cap d’exigir de ser director d’una campanya ni res que s’hi assembli. Senzillament, voldria contribuir-hi com un més. Per això no ho hem anunciat. No s’ha formalitzat ni s’ha pres la decisió en els termes precisos. —El trencament de CiU era planificat de fa un temps o hem de pensar que ha succeït per generació espontània? —Vostè què creu? [Riu.] Era una pregunta retòrica. Hi ha coses a la vida que són producte de la coherència. En el moment que es pacta la pregunta del 9-N –el 12 de desembre de 2013–, que es posa com a possibilitat defensar un estat independent i que CDC defensa el sí-sí, Unió va dir que no tenia cap resposta clara. Nosaltres ja ho havíem aprovat al congrés l’any 2012. I ells s’ho volien pensar i es prenien un temps per decidir-ho. En aquell moment els ho vam dir: hi ha coses que en política no són compatibles. ‘D’acord, d’acord, però nosaltres ja prendrem la decisió més endavant’, ens van dir. Vam admetre que ells gestionessin el seu temps. Però des de fa molts mesos se sabia que si ells no defensaven el sí-sí no aniríem plegats a les eleccions i CiU s’acabaria. —Potser s’ha tardat massa? —Hi ha coses que són resultat de la voluntat de sumar esforços i de molta paciència. Però arriba un moment que les discrepàncies de fons s’imposen. I s’ha de ser conseqüent. No és que es planifiqués en tots els detalls, però sí sobre el fons de la qüestió. Tota la descripció que ha fet Unió és correcta, excepte en la qüestió de l’ultimàtum. Quan fa mesos o anys que has explicat les coses com són, després no es pot dir que ha estat un ultimàtum de dos dies. Això segur que no. —Presentar-se conjuntament a les municipals i trencar al cap de tres setmanes no té un punt de frau polític? —Frau seria si el tema de les eleccions municipals hagués estat el plebiscit sobre la independència. O m’he perdut alguna cosa? A les municipals es va votar el que es va dir que es votava: uns projectes municipals. Hi havia candidatures clarament compromeses amb la independència i que signaven els compromisos que proposaven l’ANC i l’AMI. Però el senyor Junqueras mateix no ha participat en aquests compromisos, ni ha posat l’estelada ni ha jurat el càrrec d’acord amb la fórmula que va suggerir l’AMI, no ha seguit les propostes que feia l’ANC en l’àmbit municipal… i ningú no diu que el senyor Junqueras no vulgui la independència. Però ho ha fet així quan s’ha presentat com a candidat a Sant Vicenç dels Horts. Qui faci acusacions de frau les ha de generalitzar o entendre que eren unes eleccions municipals i es votaven projectes municipals, com tothom va defensar en aquella campanya. —Hom posa en dubte el trencament de CiU mentre els dos partits se separin a totes les institucions. —Convergència té pactes amb Unió, com és normal. Té pactes amb ERC, amb ICV i amb el PSC… No entenc aquesta crítica. Hi ha persones que un dia hauran d’explicar-nos per què sempre exigeixen a la gent de CDC i a Mas coses que no exigeixen a ningú més. El dia que tinguin el coratge d’explicar-ho simplement ens diran que la seva prioritat no té res a veure amb la independència, sinó amb altres coses. Coses legítimes! I que hi ha altra gent que les explica obertament perquè tenen per prioritat fer fora un per posar-s’hi ells. Jo apel·lo a aquest punt de coratge per explicar per quin motiu sempre es posa sota sospita CDC i Mas. Ja es veurà aquests dies. Quedo sorprès de gent que queda sorpresa… ‘Així aneu de veres’, ens diuen. ‘Què pensàveu que fèiem, fins ara?’ No pot ser que hi hagi tanta ingenuïtat. Jo crec que no és ingenuïtat. Es tracta de camuflar unes determinades expectatives. —Què fareu amb el 46% dels militants d’Unió partidaris del sí-sí? Heu pensat d’oferir-los alguna col·laboració des de Convergència? —No es tracta de què farem des de Convergència. Es tracta de saber què farem els qui anem a favor de la independència. Òbviament, ens hem de sumar tots de la mateixa manera. I en igualtat de condicions. Aquí encara hi ha qui s’obstina a analitzar els moviments de la política sobre la base d’una realitat que ha quedat superada. Especialment, de cara al 27 de setembre. Si hom llegeix els moviments que es fan aquests dies amb les ulleres de mirar la política de sempre, és possible que no entengui res. Si s’ho mira tenint en compte el factor plebiscitari sobre la independència, aleshores es poden entendre moltes més coses. Val per z entendre els moviments dels independentistes d’Unió, val per z la gent de CDC i val per la gent d’altres llocs. 'Hi ha persones que un dia hauran d’explicar-nos per què sempre exigeixen a la gent de CDC i a Mas coses que no exigeixen a ningú més. Ens diran que la seva prioritat no té res a veure amb la independència, sinó amb altres coses.' —Esteu satisfets del compliment del pacte del 14 de gener? —Jo intento tenir una mirada tan positiva com sigui possible sobre aquesta qüestió. No sé si ara és el moment de fer-ne balanç. Perquè em fa l’efecte que si en fem projectarem més ombres que no pas certeses sobre tot . En aquell pacte hi havia el compromís de donar-se suport mutu en el cas que una força o una altra hagués quedat primera. I m’hauria agradat que la dinàmica municipal hagués estat més clara en aquest sentit. No ha anat ben bé així. Com que això al final és objectivable, es pot demostrar que resulta més perjudicada per aquest incompliment CDC que no pas ERC. Esquerra ha anat a buscar molts més acords diferents d’allò que hi havia establert. Jo no vull projectar més ombres de les que hi ha. Hem de crear les condicions per reforçar la unitat i no per assenyalar els defectes que tots tenim. —Però creieu que ERC pot estar satisfeta del compliment de l’acord per part vostra? —Jo diria que sí. Amb la qüestió municipal, tan sols cal fer repàs municipi per municipi d’on hi havia una llista guanyadora de Convergència i d’Esquerra i que ara no hi ha batlles d’aquests partits. Esquerra ha tret més profit dels pactes alternatius. Insisteixo: no cal fer retrets. Hi ha un acord parlamentari de legislatura que en termes generals es compleix. —Sereu capaços de fer una campanya sense agressions i atacs constants amb ERC i la CUP? —Jo no faré l’hipòcrita. Si es competeix pel mateix electorat, fer veure que no ens discutirem és mentir. Quan alguns hem defensat enèrgicament que això ho havíem d’encarar d’una manera diferent perquè en moments excepcionals cal fer coses excepcionals, no ho dèiem per dir-ho. No cal fer l’hipòcrita dient que no ens barallarem quan competim pel mateix electorat. Hi haurà discussions. Legítimament uns pensaran que les seves raons són millors que les dels altres. Això és la conseqüència d’haver portat les coses on s’han volgut portar. A sobre, la gran màxima aquella de ‘separats sumem més’ ha caigut per terra. No hi ha enquesta que ho aguanti això. —ERC i CUP tenen clar que és millor anar separats. —Encara som a temps de fer una reflexió. No parlo dels partits. Aquella gent que només es mou per la independència no ens perdonaria mai que no haguéssim posat damunt la taula la proposta que hem fet. La gent, quan ha participat en les grans mobilitzacions que s’han fet, no es preguntava si caminava primer amb la dreta o l’esquerra, ni si era d’una ideologia o d’una altra. Simplement ho han fet a favor de la independència. Ara, en lloc de fer una campanya d’aquelles il·lusionadores sobre la independència, lluitem entre nosaltres. Si això no s’ha volgut fer com calia, no seré jo qui faci ara l’hipòcrita. Aquesta cosa de voler dissimular tot l’endemà allunya la gent de la política. —Si el 27-S es fan també unes eleccions constituents, té sentit que les opcions ideològiques es presentin separadament. Potser la confusió ve d’aquí. —Com que a aquesta terminologia s’ha de veure quin contingut li acabem donant, cal que accentuem que decidirem sobre la independència. La resta s’haurà d’anar definint. Quan vols abastar massa, acabes no aconseguint res. Aquesta idea de parlar de processos constituents pot portar a superposar coses i que tinguem una altra agenda sobre la taula. Ho dic en termes de risc hipotètic. No és cap pronòstic. Si no el dic ara, me’l quedaria per mi i després ho lamentaria. Si canviem l’agenda, ens podem trobar d’ací a un parell d’anys que això de la independència forma part d’allò que podria haver estat i no ha estat, i barallant-nos per les engrunes de l’autonomia. Podem defensar la independència i el procés constituent? Sí. Però tot ha de tenir un ordre, una seqüència. No es pot iniciar un procés constituent si no s’ha apostat clarament per la independència. Hi ha aproximacions diferents sobre com s’ha de fer un procés constituent. Sobre què és un estat independent, la qüestió és més clara, de blanc o negre. Encara som a temps de deixar clar que el 27-S la independència preval per damunt de tot. Aquest és el dubte que susciten determinades propostes que es fan. —Les enquestes tornen a dir que la candidatura de Mas perdrà força diputats dels 50 que té ara. Què ho fa que CDC perdi llençols a cada bugada? La percepció de corrupció? Les retallades? Un viratge social cap a l’esquerra? —Hi ha una alteració del mapa polític que és molt profund. Però no a Catalunya, sinó a tots els països del nord del Mediterrani. Som en el context d’una crisi devastadora. A Catalunya tenim la sort que el sobiranisme ha fet mobilitzacions en positiu. Perquè sabem que tenim possibilitats de sortir-nos-en, però que estem mancats de recursos. Amb l’instrument de la independència, sabem que ens en podrem sortir millor. No hi ha cap govern, d’esquerres ni de dretes, que no se’n ressenti. Però el nostre problema no és què li passa a Convergència. Diré una cosa que farà riure a alguns, segur, però nosaltres ens creiem el moment històric que vivim. I Convergència és un instrument al servei d’aquest moment històric. És un instrument que pot acabar essent prescindible si el moment històric es resol positivament. És això, que tenim en joc. No si governa aquest o l’altre. Jo he passat per l’experiència d’estar a l’oposició. I en els temps que corren passar per l’oposició t’acaba reforçant. —Sobre la independència, ens en sortirem? —Jo crec que sí. Tinc la sensació d’estar a mitjan octubre de l’any 14. Un desconcert general, discussions dels partits tremendes, escepticisme sobre si es posarien les urnes el 9 de novembre… Jo ho deia a tothom qui m’ho demanava: ‘Es posaran les urnes.’ Veia una cara d’escepticisme immensa. Ara ja ho puc dir perquè ja ha passat. Aleshores callava perquè volia animar. Hi havia molt d’escepticisme. I a fe de Déu que es van posar les urnes. Recordo que algú –no diré noms i cognoms– va arribar a dir en un moment d’aquells dies previs al 9-N que posar les urnes no convenia perquè no votaria més de mig milió de persones. Vam posar les urnes i la cosa més gran és que van anar a votar més de dos milions de persones. I això ho va fer la gent. Això no s’ha esvaït. I té molta potència. És el moviment que té més potència. Ni tombs a l’esquerra, ni tombs a la dreta, ni punyetes. Allò que té més potència a Catalunya és el que va passar el 9-N a Catalunya. I del 9 de novembre a avui, això no ha desaparegut. Aquella gent no s’ha mort, existeixen i el 27-S tornaran a demostrar que hi són amb molta força. Per tant, crec que ens en sortirem. Podeu veure un resum de l’entrevista en vídeo ací:	La renovació del govern d’Artur Mas forçada per la retirada dels consellers d’Unió ha deixat Francesc Homs sense el càrrec de portaveu, però amb la resta de competències del conseller de Presidència intactes. La mà dreta del president Mas en tots els afers relacionats amb el procés d’independència explica en aquesta entrevista per què calia … Continue reading Francesc Homs: ‘És d’hipòcrites dir que no ens barallarem amb ERC i la CUP abans del 27-S’ →	Francesc Homs: 'És d'hipòcrites dir que no ens barallarem amb ERC i la CUP abans del 27-S'	news	
https://www.vilaweb.cat/noticies/els-quinze-dies-vinents-faran-tremolar-la-unio-europea/	24/06/2021	Després del no clar en el referèndum grec, la Unió Europea, que anhelava la victòria del sí, tremola. Literalment. La situació és extrema, amb una tensió mai vista. Grècia s’ha armat de valor polític i ha apujat l’aposta, però el marge de maniobra d’Europa és mínim. El govern grec veu en la victòria del no una decisió a favor d’Europa, però la Unió no. D’alguna manera, hi ha un debat entre la democràcia i els procediments. Grècia ha posat en relleu el pes de la democràcia, mentre que Brussel·les insisteix en la necessitat de complir els procediments. Un xoc total que no sé sap com es resoldrà. La data clau, tal com explicava en aquesta entrevista de VilaWeb el professor Joan Tugores, és el dia 20 d’aquest mes. Aquell dia Grècia haurà de tornar al Banc Central Europeu més de 3.000 milions d’euros que no té. Si no els torna, la paràlisi econòmica del país serà efectiva i Grècia no tindrà cap més remei que pensar a sortir de l’euro o reintroduir la dracma, paral·lelament a la moneda europea. Grècia i la troica, de fet, eren molt a prop d’un acord, abans del trencament de les converses i la convocatòria del referèndum. El govern grec havia acceptat la majoria de les condicions, però insistia en la impossibilitat de retornar el deute i reclamava una quitança i una reestructuració dels terminis. La setmana del referèndum, però, ha esquerdat la confiança, fins i tot la confiança personal, entre Grècia i la Unió Europea. Quan el ministre de Finances grec, Ianis Varoufakis, per exemple, va qualificar la troica de ‘terrorista’ molts polítics europeus van reaccionar amb indignació. Ahir, quan es va saber el resultat, Tsipras va dir que un acord podria ser possible avui mateix, en 24 hores, però costa de creure que els altres membres de l’eurozona puguin passar per alt el qualificatiu sense més ni més. Fins dimecres, el primer símptoma del que passarà Les primeres hores seran clau, en aquesta crisi. Avui l’atenció és fixada en el Banc Central Europeu. El problema més immediat és que els bancs grecs es troben al límit pel que fa a les reserves de moneda. No els queden diners i si el BCE no els n’aporta podria passar que els caixers deixessin de funcionar abans de dimecres. Simplement, que no quedessin diners al país, amb totes les conseqüències. El BCE és molt conscient de la situació, però no sembla disposat a cedir si no hi ha acord polític. I el marge de negociació no pot ser més curt, car parlem d’hores només. Demà a Brussel·les hi haurà una cimera extraordinària dels estats membres de l’eurozona. Això, afegit a l’actitud que prengui avui mateix el Banc Central, indicarà com estan les coses. El govern grec insisteix que d’aquesta cimera caldria sortir-ne amb un acord. Un acord basat en el pacte que ja s’havia embastat abans de convocar el referèndum. Però ningú no pot garantir què passarà a la reunió. A la reclamació de respectar la democràcia que expressava Tsipras ahir, des d’Alemanya li van respondre dient que si el poble alemany votés en referèndum si la població vol aportar diners a Grècia el resultat seria probablement que no. I tan vàlida seria una democràcia com una altra. Al final la gran qüestió és quin càlcul faran els ministres europeus. Poden deixar caure Grècia, simplement. El president del Parlament Europeu ja va parlar públicament ahir a la nit de preparar l’ajut humanitari, amb què assumia que la catàstrofe era imminent. Però això seria un desastre també per a la Unió Europea i la seva credibilitat global. S’atreviran a ‘castigar’ Grècia per haver-los envidat o les amenaces eren una fanfarronada negociadora? Aquesta és la gran pregunta que ningú no sap respondre. Un pont fins el dia vint? Una solució factible i raonable seria improvisar una mena de pont que permetés una negociació sense tanta pressió de calendari. En primera instància, entre avui i dimecres caldria decidir què es fa, però tothom entén que hi ha massa poc temps. La pressió del calendari es podria rebaixar, però tampoc no gaire, perquè el pagament al BCE del dia 20 sembla un termini definitiu. Aquest impagament deixaria sense marge de maniobra la Unió Europea, que aleshores sí que hauria de prendre decisions dràstiques. Decisions que podrien tenir repercussions de tota mena, també geopolítiques, amb Rússia sempre a l’aguait. En resum durant les hores vinents, i sempre abans del dia 20, caldrà respondre tres preguntes: 1) El Banc Central Europeu ajudarà els bancs grecs? 2) La troica reprendrà les negociacions amb Grècia o optarà per deixar-la caure? 3) Hi ha la possibilitat d’un acord, després del clar no enviat per la població grega? Durant quinze dies tots els europeus viurem pendents d’això, i assistirem en directe a la crisi més gran de la Unió Europea d’ençà que es va fundar. Una crisi que fins i tot podria significar el final de la Unió, tal com l’hem coneguda fins ara.	Després del no clar en el referèndum grec, la Unió Europea, que anhelava la victòria del sí, tremola. Literalment. La situació és extrema, amb una tensió mai vista. Grècia s’ha armat de valor polític i ha apujat l’aposta, però el marge de maniobra d’Europa és mínim. El govern grec veu en la victòria del no … Continue reading Els quinze dies vinents faran tremolar la Unió Europea →	Els quinze dies vinents faran tremolar la Unió Europea	news	
https://www.vilaweb.cat/noticies/tsipras-no-ens-faran-fora-de-leuro-perque-el-cost-seria-massa-gran/	24/06/2021	El primer ministre grec, Alexis Tsipras, ha assegurat que la UE no expulsarà Grècia de l’euro, encara que voti ‘no’ al referèndum de diumenge. En una entrevista al canal de televisió grec ERT TV, Tsipras ha dit que una victòria del ‘no’ a la consulta donarà al govern de Syriza més força ‘per quan les negociacions es reprenguin’. ‘No crec que ens vulguin fer fora de l’euro, i no ho faran perquè el cost financer seria enorme’, ha assegurat Tsipras, després que el president de la CE, Jean-Claude Juncker, i els líders de França, Alemanya i Itàlia advertissin que la tria diumenge era entre l’euro o la dracma. ‘Volem seguir a l’eurozona. No sóm ‘convidats’ d’Europa. Grècia és al cor d’Europa’, ha defensat Tsipras el primer dia en què els bancs han estat tancats per culpa de la manca de liquiditat. Segons Tsipras, els seus creditors ‘insisteixen en imposar mesures ideològiques’ a Grècia i ‘l’estratègia de provocar el tancament dels bancs és simplement un intent de bloquejar el referèndum’. ‘És un mal dia per Europa’, ha lamentat el primer ministre grec. Alexis Tsipras ha dit, coincidint amb unes multitudinàries manifestacions a Atenes en suport del ‘no’ al referèndum, que ‘el poder és en mans de la gent’. ‘Els grecs votaran ‘no’ a la submissió, a l’atur, a la immigració dels joves’, ha remarcat. Tsipras ha celebrat que els ciutadans ‘hagin continuat calmats’ tot i les pressions exteriors i el que ell ha anomenat ‘xantatge’ des de les institucions. Grècia no pagarà demà a l’FMI Les paraules de Tsipras arriben el mateix moment en què el govern grec ha anunciat que no farà finalment el pagament del venciment que ha d’abonar al Fons Monetari Internacional (FMI) aquest 30 de juny, segons han confirmat fons de l’executiu grec al diari The Wall Street Journal. A principis d’aquest mes el govern grec va anunciar a l’FMI que no abonaria el venciment de 300 milions d’euros que debia i que, en comptes d’això, faria un pagament aquest 30 de juny, agrupant tots els pagaments, que pujaven a 1.600 milions. Finalment, però, tampoc abonarà aquests diners. No abonar aquest deute a l’FMI en el termini previst podria comportar que el Banc Central Europeu suspengui el finançament d’emergència del qual depenen els bancs grecs. Tot i així, no s’espera que això passi aquesta setmana, abans del referèndum convocat pel govern grec diumenge vinent. La pregunta del referèndum El govern grec demanarà diumenge en referèndum als ciutadans que decideixin si accepten o no les demandes formulades pels creditors internacionals a canvi de nous fons que evitin la suspenció del pagament del deute grec. La pregunta del referèndum és: ‘S’hauria d’acceptar la proposta que va ser sotmesa per la Comissió Europea, el Banc Central Europeu i el Fons Monetari Internacional a l’eurogrup el 25 de juny de 2015, que consisteix en dues parts que juntes constitueixen la seva proposta integral?’ La CE demana als grecs que votin ‘sí’ El president de la Comissió Europea, Jean-Claude Juncker, ha advertit avui que un no de Grècia en el referèndum de diumenge voldrà dir donar l’esquena a l’Eurozona i a la UE. ‘Un no voldrà dir, independentment de la pregunta, que Grècia diu no a Europa’, ha defensat Juncker. S’ha declarat ‘decebut i traït’ pel primer ministre grec, Alexis Tsipras, i per ‘l’espectacle’ del cap de setmana, quan es van trencar les negociacions per la convocatòria del referèndum. ‘S’ha de votar sí’, ha demanat Juncker	El primer ministre grec, Alexis Tsipras, ha assegurat que la UE no expulsarà Grècia de l’euro, encara que voti ‘no’ al referèndum de diumenge. En una entrevista al canal de televisió grec ERT TV, Tsipras ha dit que una victòria del ‘no’ a la consulta donarà al govern de Syriza més força ‘per quan les … Continue reading Tsipras: ‘No ens faran fora de l’euro perquè el cost seria massa gran’ →	Tsipras: 'No ens faran fora de l'euro perquè el cost seria massa gran'	news	
https://www.vilaweb.cat/noticies/manifestacio-a-favor-del-no-a-la-placa-sintagma-datenes/	24/06/2021	Els favorables al ‘no’ com a resposta a la pregunta del referèndum grec de diumenge s’han concentrat aquesta tarda a la plaça Sintagma d’Atenes, una mobilització convocada des del govern grec. Són ciutadans contraris a les mesures que reclamen les instituciones europees. Segons alguns mitjans, les primeres estimacions xifren la participació en vint-mil persones. La concentració arriba el dia que ha començat el control de capital –el ‘corralito’– imposat pel govern grec. És una mesura que ha de durar tota la setmana i que ha portat les imatges de cues de ciutadans per a poder treure diners dels caixers automàtics. Cada ciutadà pot treure un màxim de 60 euros per dia. Mentre no es decideix què passa amb el rescat de Grècia i la negociació de Tsipras amb la troica, les restriccions sobre el capital bancari s’imposa a tot el país. El govern grec ha decidit que el transport públic sigui gratuït mentre duri el ‘corralito’ i que els pensionistes puguin treure diners a les oficines bancàries perquè no tenen targetes ni poden fer servir els caixers. Les borses europees han obert aquest matí amb caigudes importants arran de la decisió del Banc Central Europeu de congelar la línia de liquiditat d’emergència a Grècia i que els bancs no obrin la porta avui. Entre elles, la més perjudicada ha sigut la borsa espanyola, que ha obert amb caigudes del 5% a l’Íbex 35. Minuts després, però, el selectiu espanyol ha moderat els descensos, fins al 3,71% aproximadament. El descens dels valors ha sigut generalitzat a tota Europa: L’índex FTSE 100 de Londres ha patit un retrocés d’un 2% en les primeres operacions del matí i el Dax Alemanya i el CAC 40 de França més d’un 3%. Alguns dels valors més castigats de l’Íbex 35 han estat els bancaris, amb descensos del 7,7% en el cas del Banc Popular, del 6,5% del Banc Sabadell, del 6% al Banco Santander o del 4% de Caixabank, entre d’altres.Paral·lelament, la prima de risc espanyola ha experimentat un augment d’uns 30 punts a primera hora, fins als 166, tot i que després i poc abans de les deu s’ha situat en els 150 punts (2,29%).	Els favorables al ‘no’ com a resposta a la pregunta del referèndum grec de diumenge s’han concentrat aquesta tarda a la plaça Sintagma d’Atenes, una mobilització convocada des del govern grec. Són ciutadans contraris a les mesures que reclamen les instituciones europees. Segons alguns mitjans, les primeres estimacions xifren la participació en vint-mil persones. La … Continue reading Manifestació a favor del ‘no’ a la plaça Sintagma d’Atenes →	Manifestació a favor del 'no' a la plaça Sintagma d'Atenes	news	
https://www.vilaweb.cat/noticies/el-parlament-irlandes-escolta-el-govern-catala-sobre-el-proces-dindependencia/	24/06/2021	Dinamarca va trencar el mur diplomàtic espanyol, i ara Irlanda l’ha esquerdat una mica més. Avui a la tarda l’Oireachtas’, el parlament irlandès, ha rebut una delegació de la Generalitat de Catalunya per tenir informació de primera mà sobre el procés d’independència. El secretari d’Afers Exteriors i de la UE, Roger Albinyana; el secretari general del Diplocat, Albert Royo; i el delegat de la Generalitat a Londres, Josep Suárez, han comparegut en una sala del parlament, en una sessió a porta tancada, per explicar el camí que segueix Catalunya a membres de totes dues cambres: la ‘Dáil’ (cambra baixa) i el ‘Seanad’ (senat). Hi havia diputats pràcticament de tots els colors polítics. El qui va convidar la Generalitat a explicar el procés als diputats i senadors de la cambra fou el president de la comissió d’Afers Europeus del parlament irlandès, el laborista Dominic Hannigan. El Partit Laborista forma part de l’actual coalició de govern. Durant la sessió, Roger Albinyana ha fet una valoració política de la situació actual i una previsió del 27-S i més enllà. Albert Royo ha recordat la temptativa d’un nou estatut d’autonomia, frustrada pel Tribunal Constitucional espanyol, les grans mobilitzacions ciutadanes, l’intent de negociar un referèndum amb l’estat espanyol i la convocatòria del 27-S en clau d’eleccions plebiscitàries. ‘Hi ha molt d’interès a saber què passa a Catalunya amb el procés d’independència. Difícilment hi haurà cap pronunciament públic fins que no hi hagi un mandat democràtic, que podria venir després de les eleccions plebiscitàries’, ha dit Royo a VilaWeb. Després de l’exposició, han tingut reunions bilaterals amb representants de tots els partits que hi ha en l’arc parlamentari irlandès, i els han fet saber que el 27-S podria arribar el mandat democràtic per la independència que faria que tant el parlament irlandès com alguns altres parlaments europeus fessin pronunciaments públics sobre la secessió de Catalunya. ‘La proposta de la llista cívica reforçaria aquest caràcter plebiscitari, ens han dit. És clau que el mandat sigui percebut com a tal. Una llista com aquesta es veuria com un element que legitimaria la interpretació plebiscitària’, ha remarcat. Royo ha afegit que els parlamentaris irlandesos també valoren el fet que la votació del 27-S compleixi la legalitat espanyola. Segons Royo, els parlamentaris irlandesos entenen perfectament què són unes eleccions plebiscitàries. Les eleccions britàniques del 1918 van ser convertides en un plebiscit ‘de facto’ sobre la independència, i els diputats electes no van prendre l’acta a Westminster, sinó que va anar a Dublín a constituir el primer parlament irlandès.	Dinamarca va trencar el mur diplomàtic espanyol, i ara Irlanda l’ha esquerdat una mica més. Avui a la tarda l’Oireachtas’, el parlament irlandès, ha rebut una delegació de la Generalitat de Catalunya per tenir informació de primera mà sobre el procés d’independència. El secretari d’Afers Exteriors i de la UE, Roger Albinyana; el secretari general … Continue reading El parlament irlandès escolta el govern català sobre el procés d’independència →	El parlament irlandès escolta el govern català sobre el procés d'independència	news	
https://www.vilaweb.cat/noticies/la-cup-avala-la-llista-civica-el-27-s-pero-demana-eleccions-constituents-just-despres/	24/06/2021	La CUP ha aprofitat el ple d’avui al parlament per explicar públicament quina posició té sobre la llista unitària que ja es va negociant. El diputat Quim Arrufat ha dit que era favorable a una llista de la societat civil sempre que no hi hagi partits i ho ha condicionat a la convocatòria immediata d’unes eleccions constituents: ‘El 27-S es pot convocar en clau de ruptura democràtica, sense partits, cedint el protagonisme a la gent. Per comptar el suport del sí i convocar eleccions constituents de manera immediata.’ Ha dit que s’havia mal interpretat la decisió de l’esquerra independentista a l’hora de donar suport al president i fer força per la independència, però ha deixat clar que la CUP no volia ser ‘crossa de nous governs’, si no hi compartien ni el programa ni els interessos, llevat de l’exercici del dret a l’autodeterminació. I ha afegit: ‘No compartirem llistes que prevegin governs d’unitat. Nosaltres no som unitaristes. Som independentistes. I el sobiranisme s’ha acabat convertint en unitarisme. No, senyor.’ Prèviament, ja havia dit: ‘La clau d’un 27-S plebiscitari no rau en una llista compartida entre partits. Ni entre partits i entitats de la societat civil. La clau del 27 de setembre, si es vol realment convertir en referèndum net i clar, totalment comprensible, no passa tampoc per acordar en dues setmanes governs de gestió interina de res.’ Vegeu el fragment en què Quim Arrufat parla de la llista cívica que proposa la CUP: La CUP avala la llista cívica el 27-S però… per vilawebtv Es podrien convocar eleccions immediatament després del 27-S? Per a poder aplicar la fórmula que proposa la CUP s’ha de tenir en compte què diu l’Estatut de Catalunya, concretament l’article 67.3: «Si, un cop transcorreguts dos mesos des de la primera votació d’investidura, cap candidat o candidata no és elegit, el Parlament resta dissolt automàticament i el president o presidenta de la Generalitat en funcions les convoca de manera immediata.» I l’article 75: «El president o presidenta de la Generalitat, amb la deliberació prèvia del Govern i sota la seva exclusiva responsabilitat, pot dissoldre el Parlament. Aquesta facultat no pot ésser exercida quan estigui en tràmit una moció de censura i tampoc si no ha transcorregut un any com a mínim des de la darrera dissolució per aquest procediment. El decret de dissolució ha d’establir la convocatòria de noves eleccions, que han de tenir lloc entre els quaranta i els seixanta dies següents a la data de publicació del decret en el Diari Oficial de la Generalitat de Catalunya.»	La CUP ha aprofitat el ple d’avui al parlament per explicar públicament quina posició té sobre la llista unitària que ja es va negociant. El diputat Quim Arrufat ha dit que era favorable a una llista de la societat civil sempre que no hi hagi partits i ho ha condicionat a la convocatòria immediata d’unes … Continue reading La CUP avala la llista cívica el 27-S però demana eleccions constituents just després →	La CUP avala la llista cívica el 27-S però demana eleccions constituents just després	news	
https://www.vilaweb.cat/noticies/la-comissio-europea-no-descarta-la-sortida-de-grecia-de-leuro-si-no-presenta-mesures-creibles/	24/06/2021	Les reunions d’urgència de l’eurogrup i dels caps de govern de la zona euro, avui mateix, semblen la darrera oportunitat per a Grècia. El vice-president de la Comissió Europea i el Diàleg Social, Valdis Dombrovskis, ha avisat que no es pot excluir la sortida de Grècia de l’euro si el govern de Tsipras no presenta ‘un paquet de mesures creïble i complet’. Ha avisat que Grècia necessita recuperar la confiança dels dinou països de l’eurozona i que per tant. Juncker descarta arribar avui a un acord Amb tot, el president de la Comissió Europea, Jean-Claude Juncker, ha admès que no seria possible arribar a solucions definitives sobre Grècia a la cimera extraordinària de l’Eurozona d’aquest vespre a Brussel·les. En un discurs des del plenari a Estrasburg, Juncker ha dit que calien ‘esforços’ per reprendre les negociacions amb Atenes i, sobretot, acabar ‘la retòrica’ i la ‘demagògia’. Segons el luxemburguès, cal que el primer ministre grec, Alexis Tsipras, expliqui ‘què han votat’ els grecs, ja que ‘la pregunta del referèndum no es corresponia amb la realitat’ perquè es basava amb una proposta de les institucions caducades. Jean-Claude Juncker, que dies abans del referèndum va advertir que els grecs votaven ‘sí’ o ‘no’ a l’Eurozona, ha assegurat aquest dimarts que és contrari a la sortida de Grècia. ‘Segueixo pensant, i ho seguiré pensant fins al final dels dies, que la meva voluntat és evitar una Grexit’, ha dit el luxemburguès des de l’Eurocambra. Europa, amb l’ai al cor Diumenge el referèndum va significar una victòria impressionant de Syriza. Ahir el govern grec va oferir el cap del polèmic ministre d’Economia, Ianis Varoufakis, que va ser substituït per un membre del seu equip considerat més moderat. I el BCE, reunit ahir també d’urgència, va decidir que no tallava immediatament el crèdit als bancs grecs, que hauria estat la pitjor opció, però que reclamava encara més garanties per a continuar aportant liquiditat. Totes les mirades són posades en la reunió d’avui, que marcarà un clar punt d’inflexió i segurament el camí a seguir. La reunió dels ministres de Finances de la zona euro, a Brussel·les, començarà a les onze del matí. I cinc hores més tard hi haurà la gran trobada. Els caps d’estat i de govern de la zona euro hauran de prendre la decisió definitiva: o accepten alguna mena de negociació amb Grècia o el país s’encararà cap a la sortida de l’euro, una opció que neguiteja els estats europeus, per la por de les conseqüències. El president de l’eurogrup, Jeroen Dijsselbloem, tan bon punt va saber el resultat del referèndum grec, va reclamar noves mesures al govern de Tsipras. Noves propostes que poguessin ser estudiades en aquesta trobada, ja sense Varoufakis. Ara com ara, no se sap què proposarà el govern grec, però podria basar-se en el pla que era a punt de tancar-se abans de convocar el referèndum. La gran pregunta que es fa tothom és si hi ha marge de maniobra. Mentrestant, a Grècia els bancs romandran tancats, si més no, fins dijous i la retirada de dipòsits no podrà passar de seixanta euros diaris per targeta bancària. Per una altra banda, políticament Tsipras encara va guanyar més suport després de reunir-se amb dirigents de gairebé tots els partits polítics i acordar-hi els termes de la proposta que avui presentarà a Brussel·les.	Les reunions d’urgència de l’eurogrup i dels caps de govern de la zona euro, avui mateix, semblen la darrera oportunitat per a Grècia. El vice-president de la Comissió Europea i el Diàleg Social, Valdis Dombrovskis, ha avisat que no es pot excluir la sortida de Grècia de l’euro si el govern de Tsipras no presenta … Continue reading La Comissió Europea no descarta la sortida de Grècia de l’euro si no presenta ‘mesures creïbles’ →	La Comissió Europea no descarta la sortida de Grècia de l'euro si no presenta 'mesures creïbles'	news	
https://www.vilaweb.cat/noticies/lajuntament-de-barcelona-anul%c2%b7la-per-sorpresa-la-reunio-del-parlament-europeu-de-la-cultura/	24/06/2021	L’Ajuntament de Barcelona ha cancel·lat la sessió plenària del Parlament Europeu de la Cultura (ECP), que tenia previst de reunir-se a Barcelona entre el 29 d’octubre i l’1 de novembre. Ho ha anunciat avui al matí amb una nota publicada a la web municipal. La sessió anual de l’ECP es fa cada any en una ciutat diferent (l’any passat va ser a Pristina) i reuneix uns dos-cents intel·lectuals de quaranta-tres països. El conveni per a fer la sessió a Barcelona s’havia signat mesos enrere. Segons l’ajuntament, els organitzadors n’han estat avisats, però VilaWeb ha comprovat que ningú no s’hi havia posat en contacte. CiU denuncia la irresponsabilitat de l’equip de govern L’anunci ha causat sorpresa perquè el conveni ja s’havia signat i fins i tot s’havien transferit els fons emparaulats per l’organització. El grup municipal de CiU ha fet pública una nota de premsa en què deia que la decisió presa era ‘un greu error i una gran irresponsabilitat’. El regidor de Cultura anterior, Jaume Ciurana, ha definit l’ECP així: ‘És un dels “think tanks” més importants en polítiques culturals europees, format per personalitats de molts àmbits culturals, des del món de la gestió, la política i la creació.’ Aquesta decisió, segons Ciurana, ‘pot tenir conseqüències jurídiques i econòmiques per a la ciutat perquè el conveni ja és signat i la subvenció de cinquanta mil euros, concedida i pagada’. Així mateix, ha criticat la manera com s’havia fet l’anunci i ha lamentat que el govern municipal no s’hagués posat en contacte abans amb els organitzadors per a anunciar-los la suspensió de la reunió. Un debat en un ambient de llibertat i compromís El Parlament Europeu de la Cultura va néixer a la seu del Consell d’Europa a Estrasburg el 2001 amb la voluntat d’estrènyer lligams entre els creadors i intel·lectuals de tot Europa, no sols de la Unió Europea, i amb la intenció de debatre els grans temes culturals en una atmosfera de llibertat intel·lectual i compromís. D’aleshores ençà, cada any s’ha reunit en una ciutat europea durant uns quants dies. S’hi han estudiat temes concrets i s’hi han elaborat propostes que després s’han elevat a les institucions europees, especialment al Consell d’Europa. La sessió de l’any passat va ser a la capital de Kossove, Pristina. Girona s’ofereix Després de saber-se la notícia, ahir, el batlle de Girona va enviar una piulada a través de la qual la ciutat s’oferia a ser la seu de la trobada, els participants de la qual ja han reservat les dates per a ser a Barcelona i han comprat majoritàriament els bitllets d’avió.	L’Ajuntament de Barcelona ha cancel·lat la sessió plenària del Parlament Europeu de la Cultura (ECP), que tenia previst de reunir-se a Barcelona entre el 29 d’octubre i l’1 de novembre. Ho ha anunciat avui al matí amb una nota publicada a la web municipal. La sessió anual de l’ECP es fa cada any en una ciutat … Continue reading L’Ajuntament de Barcelona anul·la per sorpresa la reunió del Parlament Europeu de la Cultura →	L'Ajuntament de Barcelona anul·la per sorpresa la reunió del Parlament Europeu de la Cultura	news	
https://www.vilaweb.cat/noticies/iceta-herrera-i-nuet-aclaparats-pels-arguments-dun-independentista-castellanoparlant/	24/06/2021	Dijous els partits d’esquerres catalans van fer un debat a la Universitat Progressista d’Estiu. A la taula hi havia Oriol Junqueras, Quim Arrufat, Miquel Iceta, Joan Herrera, Gemma Ubasart i Joan Josep Nuet. I entre el públic, un senyor que al torn de preguntes va fer una intervenció que ell mateix va qualificar de passional. Va començar dient que s’explicava més bé en castellà i, tot seguit, va fer un discurs independentista davant Joan Herrera i Miquel Iceta, que tenien la mirada atònita i el cap tombat. Amb el micròfon a la mà, l’home es va adreçar a tots dos. Us oferim la seva intervenció, en vídeo i transcrita. ‘M’expresso millor en castellà. Amb relació a Iceta: per què sou federalistes? No heu tingut trenta anys per a obrir un procés de canvi constitucional? Ho deia en Quim [Arrufat]: només es federen aquells qui volen, i en igualtat de condicions. I el procés de canvi de la constitució és un procés llarg, confús i complicat. Ho ha explicat molt bé l’Oriol [Junqueras]: necessitem dos terços del congrés, que guanyin aquestes forces, dissoldre el parlament, tornar a guanyar. Vostè creu que després de quatre anys de mobilitzar milions de persones el poble català esperarà a les calendes gregues la reforma constitucional perquè no s’hi inclogui el dret d’autodeterminació de Catalunya? Em sembla que això és una presa de pèl! Per què no vau acceptar d’incloure el dret d’autodeterminació l’any 1978?’ Continua: ‘L’anàlisi d’Herrera és completament correcta. Vivim una crisi d’agressions sistemàtiques de Rajoy amb Catalunya. De crisi política, econòmica i institucional. I aquest és el marc que determina la situació a Catalunya. ‘Hem de parlar clar, company Nuet, companya Ubasart [passa Iceta per alt] i company Herrera. Cal anar a una candidatura d’unitat popular i posar en primer pla l’eix social. Però arrossegant l’eix nacional. I hem de guanyar en aquesta mobilització i autoorganització de la societat civil catalana. Hem de ser clars: procés constituent català unilateral. No dependent del procés constituent espanyol. Perquè això ens portaria altre cop a les calendes gregues. I no podem esperar!’ Finalment, l’home es va acabar adreçant a Oriol Junqueras per dir-li que hauria de ser anticapitalista, enmig de la complicitat i aplaudiments de Junqueras mateix i de Quim Arrufat.	Dijous els partits d’esquerres catalans van fer un debat a la Universitat Progressista d’Estiu. A la taula hi havia Oriol Junqueras, Quim Arrufat, Miquel Iceta, Joan Herrera, Gemma Ubasart i Joan Josep Nuet. I entre el públic, un senyor que al torn de preguntes va fer una intervenció que ell mateix va qualificar de passional. Va començar dient que s’explicava més … Continue reading Iceta, Herrera i Nuet, aclaparats pels arguments d’un independentista castellanoparlant →	Iceta, Herrera i Nuet, aclaparats pels arguments d'un independentista castellanoparlant	news	
https://www.vilaweb.cat/noticies/si-tv3noemrepresenta-qui-ho-fara/	24/06/2021	#TV3noemrepresenta és l’etiqueta que fan aflorar els dependentistes a Twitter quan s’assabenten, per aquelles casualitats, que a TV3 fan un programa sobre ‘el tema’. L’última vegada que #TV3noemrepresenta va triomfar massivament, que jo recordi, va ser durant el ‘.CAT’ titulat ‘El sobiranisme davant el 27-S’, que només va portar convidats sobiranistes. El dependentisme català va posar el ‘tweet’ al cel, i al linxament s’hi van apuntar des de periodistes de casa com Évole fins a parlamentaris catalans i diputats ídem al congrés. Vam badar: no era difícil de preveure que els ‘depes’ demanessin un Rivera o un Marhuenda a ‘la nostra’ amb la mateixa contundència que exigeixen un Fernàndez o una Casals a ‘la seva’. Fins aquí molt normal. Tan normal com que, a partir d’una hora i mitja de programació, el dependentisme titllés toooota la graella de TV3 de sectària en amunt. Com a mostra, aquesta ponderada valoració de Coscubiela: ‘El més bèstia de sectarisme @tv3cat és l’escassa cultura democràtica que expressa i la quantitat d’inquisidors que té el país.’ Total, que no se’n salvava ni la perruquera de ‘La Riera’. Doncs abans-d’ahir vaig tornar a pensar en el #TV3noemrepresenta arran d’una piulada d’Albano-Dante Fachin, periodista candidat de Podem a la Generalitat: ‘A les ràdios públiques de Catalunya, ni rastre sobre el triomf rotund del “no” a Grècia’. En pocs segons, ja ho sabeu, el periodista va quedar sepultat per una allau d’informació sobre els especials de Grècia que trobava a faltar. No és la meua intenció de recrear-m’hi, i menys quan el protagonista ja se n’ha disculpat públicament, però em va cridar l’atenció la seua explicació: resulta que havia tingut la mala sort que, en sintonitzar les dites emissores, havia ensopegat un programa sobre castells i n’havia extret una conclusió general: les ràdios públiques catalanes, tal, tal i tal. Els mitjans públics catalans són vistos com les dones, que de cara enfora sempre han de demostrar més per ser considerades 'igual'. L’episodi em va recordar el #TV3noemrepresenta perquè, malgrat la disculpa i el reconeixement de l’error, l’ombra de la sospita sobre els mitjans públics de casa resta intacta. El clàssic ‘difama, que alguna cosa en queda’. Jo no hi entenc, en periodisme, però quan un periodista A (com ara un candidat de Podem a la Generalitat) o, per no repetir-me, un periodista B (com ara un conductor d’un programa de màxima audiència a La Sexta) dóna per bona una conclusió general sobre una mostra particular, deixa clar que la imparcialitat no és el seu objectiu. Per això fa tan lleig que, als seus col·legues dels mitjans catalans, els exigeixin una ‘imparcialitat’ de la qual ni ells mateixos no poden donar exemple. Em fa l’efecte que els mitjans públics de casa nostra, en la seua tasca, són vistos com les dones, que de cara enfora sempre han de demostrar més per ser considerades ‘igual’. I els catalanets caiem en el parany, perquè ho volem fer més bé que ningú, i aleshores passa que, per no sentir-nos dir aquella cosa que només se’ns demana a nosaltres, podem assolir puntes d’humiliació com la de l’Onze de Setembre, que TV3 es va trobar hiperrepresentant la celebració d’una ‘societat civil’ opaca de setanta socis al costat de la multitudinèrrima manifestació de l’ANC. I, d’aquesta genuflexió, mai ningú no ens en donarà les gràcies. Sobre periodisme, ja he dit abans que no hi entenc. Però com a consumidora de mitjans catalans, i per tant separatista i adoctrinada, puc donar fe que sense canviar de canal ni de dial ‘em bereno’ les opinions d’un Coll, d’una Levy, d’un López-Alegre, d’un Lucena, i d’una Galdón abans que cap dependentista pugui menjar-se un sol Romeva pels seus mitjans ‘imparcials’ i ‘no-adoctrinadors’. Alhora, si com a catalana vull assabentar-me de primera mà de com va el procés d’independència de Catalunya —a veure si ens entenem: de la notícia més important dels últims tres segles en aquest coi de país—, on he d’acudir, senyors de #TV3noemrepresenta? A ràdio Macuto?, a la BBC? Denunciable seria que la història de Catalunya no la fessin per TV3. De manera que ja n’hi ha prou, d’aquesta broma. Si pel vostre gust les teles i ràdios catalanes no us representen, disposeu de la resta de mitjans de l’Univers per a continuar tenint zero contacte amb l’argumentari independentista. I mentre servidora ‘es berena’ els vostres planys per Catalunya Ràdio i TV3, us deixo una dada sobre la campanya del 9-N: corporació de RTVE, pública, zero tertulians a favor, 50 en contra. Sí, amb els meus diners també us pago la vostra festa. Quedeu-vos el canvi i de res.	#TV3noemrepresenta és l’etiqueta que fan aflorar els dependentistes a Twitter quan s’assabenten, per aquelles casualitats, que a TV3 fan un programa sobre ‘el tema’. L’última vegada que #TV3noemrepresenta va triomfar massivament, que jo recordi, va ser durant el ‘.CAT’ titulat ‘El sobiranisme davant el 27-S’, que només va portar convidats sobiranistes. El dependentisme català va … Continue reading Si #TV3noemrepresenta, qui ho farà? →	Si #TV3noemrepresenta, qui ho farà?	news	
https://www.vilaweb.cat/noticies/jordi-sanchez-avui-estem-millor-el-proces-torna-a-tenir-vida/	24/06/2021	El secretariat de l’Assemblea Nacional Catalana (ANC) es reuneix avui per acordar una proposta de llista electoral del 27-S que negociarà amb les altres entitats sobiranistes i amb CDC, ERC i la CUP. Els actors d’aquesta negociació van exposant les preferències i sembla que hi ha possibilitat d’acord. La negociació no s’hauria d’allargar gaire, perquè el compte enrere cap a les eleccions ja ha començat. Tot i la pressió, l’aire que es respira sembla més net que no pas fa mig any. El president de l’ANC, Jordi Sànchez, també ho veu així: tot plegat ha fet un tomb, aquestes últimes setmanes. ‘El procés reviu’, diu Sànchez en aquesta entrevista de VilaWeb. —El to que percebeu en els partits és positiu? Hi ha voluntat d’entesa? —Sí. Hi ha complicitat de tothom, majoritàriament centrada en CDC, ERC i Òmnium, l’AMI i nosaltres per arribar a un acord. Lògicament, cadascú posa l’accent en allò que creu que més pot beneficiar el procés, però es veu la necessitat de fer-ho i de fer-ho de pressa. —I la CUP? Manté una distància? —La CUP no n’ha estat al marge; ha estat informada de tot el procés. Hi hem tingut unes quantes reunions, i ahir mateix en vam tenir una d’informativa, com amb els altres partits. N’estan perfectament al corrent, i els hem demanat l’opinió. Són un actor més, important, i esperem que quan els formulem una invitació ens puguin donar resposta. No hi ha un tracte diferenciat entre la CUP i CDC i ERC. La CUP veu molt clar que com més plebiscitàries sigui les eleccions, com més plebiscitàries les faci la fórmula que trobem, més fàcil serà la seva vinculació i la seva complicitat. —Això ho veieu més bé que no pas fa dues setmanes? —Sí, clarament. Per una banda, tenim els resultats de la consulta als socis de l’ANC amb una participació molt gran i amb un mandat inequívoc perquè cerquem les complicitats i els treballs de confluència i d’unitat. I, per una altra, tenim un espai en què tant CDC com ERC manifesten la voluntat de trobar fórmules en la cerca d’aquesta confluència. I en tot aquest procés es detecta molt clarament que en determinats sectors agafa de nou la il·lusió, i es veu d’alguna manera un futur molt més engrescador. Tot això ens permet d’afirmar que avui estem millor que no pas fa quinze dies. Segur. El procés torna a tenir vida. —Aquests indicis d’engrescament són els que van empenyent els partits a moure’s, a dir ‘posem-nos-hi’? —Són diverses coses. És clar que hi ha la proximitat del 27-S, que fa que tothom es tregui la son de les orelles i que prengui consciència que ja no podem badar més. Després, el convenciment que calia tornar a fer alguna cosa per recuperar la situació d’excepcionalitat que volem donar al 27-S, després d’aquest període de to baix, poc èpic i de massa normalitat, que matava l’excepcionalitat que requereix la voluntat de convertir les eleccions en plebiscitàries. I el fet que hi hagués un emplaçament directe del president de la Generalitat a les entitats, i que les entitats assumíssim aquest repte i comencéssim a treballar amb espais compartits, i ho féssim donant veu al soci… Tot això ha anat perfilant la posició actual dels partits. 'Caldrà trobar fórmules imaginatives. Les vam trobar el 9-N i les trobarem el 27-S, que ningú no en dubti.' —La qüestió ara és quina fórmula s’acaba trobant. Vosaltres acordareu avui una proposta en la reunió del secretariat. —Sí, treballarem amb una proposta de geometria variable tant en contingut com en solucions en diversos àmbits i, a partir d’aquí, un cop el secretariat ho hagi aprovat, i de manera discreta, començarem a teixir els acords. Això serà una feina d’anar embastant aquest vestit que necessitem com a proposta electoral per a guanyar el 27-S. Utilitzarem tots els espais necessaris, des de reunions bilaterals fins a multilaterals, formals, informals… Per forjar complicitats i arribar a un acord que avui veiem més possible que no fa tres setmanes. —Sí que heu apuntat des de l’ANC algunes preferències per la fórmula. Dieu ‘com menys llistes, millor’. Preferiu una sola llista, doncs. —No m’inclino per cap opció. Tu has dit la fórmula que hem utilitzat, i que mantinc: com menys llistes, millor. És a dir, una seria ideal; dues, millor que no tres; i tres, millor que no quatre. Treballarem en aquest sentit. La proposta l’haurem d’acordar en el secretariat d’avui. Hem de pensar també en els aspectes programàtics, en els primers passos a fer i en la manera com ens visualitzem amb aquesta voluntat plebiscitària, i caldrà trobar fórmules imaginatives. Les vam trobar el 9-N i les trobarem el 27-S, que ningú no en dubti. —Sembla possible d’arribar a un terreny comú. El gran punt a resoldre és si hi ha d’haver polítics a la llista unitària? —És un dels punts, sí. Però no pas l’únic. Aquest debat no és gaire allunyat del que tenim des del primer dia: la diferència sobre la confluència de llistes del mes de novembre i el que hi ha ara és de cent vuitanta graus. En aquell moment, Artur Mas va proposar inicialment una confluència de partits. Ara aquest debat no s’ha reobert; el que tenim és un encapçalament de la societat civil a través del suport de les entitats, i ara es matisa quina hauria de ser la presència dels partits. —Vós éreu partidari de no prescindir de l’actiu que signifiquen els representants polítics. —No, van ser unes declaracions a Catalunya Ràdio que se’m van adjudicar sense que jo ho hagués fet. La presentadora acabava de parlar amb Muriel Casals, que havia explicat la proposta que no hi hagués polítics en actiu i que la presidència de la Generalitat fos similar a la que hi ha a la República Italiana, amb unes funcions reduïdes… I després em va tornar a demanar com ho veia jo, i vaig respondre que d’això, a l’ANC, no n’havíem parlat encara, però que jo creia que la fórmula que acabem trobant inequívocament hauria de sumar, amb voluntat d’inclusió, totes les persones i partits que creiem que poden aportar-hi coses. Vaig dir això. No vaig dir pas que hi hagués d’haver partits, ni persones de partits, perquè és un tema del qual hem d’acabar de parlar. —La gent que formi part de la llista també pot atorgar caràcter excepcional, plebiscitari, al 27-S. Anem cap a una llista on els polítics o bé no hi siguin o hi tinguin un paper més secundari? —Aquesta és una opció, que ja va proposar en primera instància Òmnium. I es valorarà. És una opció més que serà damunt la taula i veurem el suport que pot anar rebent. És una hipòtesi, no pas l’única, i té coherència. —Sospeseu la possibilitat de fer la llista amb personalitats de renom internacional? —Quan cerques la transversalitat i la màxima confluència és clar que poc o molt has d’enriquir l’oferta que prové dels partits i has d’anar a buscar en el camp de la societat civil la pluralitat de persones de renom, les habilitats individuals de cadascú, la seva solvència, el reconeixement internacional, la projecció… I d’aquesta combinació de tantes coses que diversa gent pot aportar, cal que puguem fer-ne una llista guanyadora. I aquí hem de tenir capacitat de sumar, i de fer una llista netament inclusiva i que representi un canvi. Hem de buscar tota aquesta síntesi, que quan el ciutadà vegi què té davant com a oferta per al 27-S hi trobi una oferta netament guanyadora. Que digui: ‘M’agrada, ens porta al canvi, a construir un país nou. Volia trobar això i ho votaré.’	El secretariat de l’Assemblea Nacional Catalana (ANC) es reuneix avui per acordar una proposta de llista electoral del 27-S que negociarà amb les altres entitats sobiranistes i amb CDC, ERC i la CUP. Els actors d’aquesta negociació van exposant les preferències i sembla que hi ha possibilitat d’acord. La negociació no s’hauria d’allargar gaire, perquè … Continue reading Jordi Sánchez: ‘Avui estem millor, el procés torna a tenir vida’ →	Jordi Sánchez: 'Avui estem millor, el procés torna a tenir vida'	news	
https://www.vilaweb.cat/noticies/mas-reivindica-que-el-seu-govern-sho-ha-jugat-tot-per-consultar-el-poble/	24/06/2021	El president de la Generalitat, Artur Mas, ha reivindicat que el seu Govern ‘s’ho ha jugat tot, al 100%’ per consultar el poble malgrat tenir al davant un Estat ‘molt potent que exercia tota la seva capacitat per intentar silenciar la veu i el vot’ dels catalans. També ha garantit que seguirà endavant tot i la sortida d’UDC. ‘És una decisió que respectem però que no impedeix que anem endavant. Seguim amb el programa que s’havia establert’, ha dit. En la sessió del ple d’avui s’ha escenificat per primer cop el trencament de la federació entre CDC i Unió. Els independentistes d’Unió s’ha assegut entre els convergents mentre que els demòcratacristians, s’han mantingut apartats. Després d’agrair la feina de Joana Ortega, Josep Maria Pelegrí i Ramon Espadaler, Mas ha remarcat que el seu govern i també l’anterior han assumit ‘riscos polítics, i fins i tot més que polítics’ per complir amb l’objectiu de donar la veu al poble de Catalunya per tal que pogués opinar sobre el seu futur. ‘Aquests són uns governs que s’ho han jugat tot’, ha conclòs el president, que ha cridat a culminar aquest objectiu el proper 27-S. I això requeria, ha continuat, tenir un govern que estigués ‘100% cohesionat’ amb el sí-sí, un executiu que seguirà endavant malgrat la sortida dels consellers d’UDC. ‘Anem endavant, seguim amb el programa que s’havia establert i esperem que el conjunt de la ciutadania pugui a través del seu veredicte orientar el futur polític d’aquest país’, ha reblat. Mas ha argumentat que la sortida dels consellers democratacristians no s’ha produït per ‘desavinences a nivell personal, entre departaments o entre els partits sobre qualsevol qüestió secundària’, sinó que el motiu ha estat la necessitat que han tingut tots els actors polítics del país de definir-se sobre el dret a decidir, com s’ha vist en altres partits. Això és el que va fer CDC, ha dit, i recentment també ho va fer Unió, que per un marge ‘molt ajustat’ va decidir no afegir-se a la defensa del sí-sí’. Ha recordat que en altres ocasions hi ha hagut remodelacions del govern per discrepàncies internes, però en aquest cas ha deixat clar que ell no ha perdut la confiança en els membres d’UDC que formaven part del Govern, sinó que van ser aquestes persones que ‘van decidir lliurement deixar les seves responsabilitats’. També ha volgut agrair que els nous consellers hagin decidit acceptar una tasca que no és ‘fàcil ni còmode’, i més quan queden pocs mesos per al 27-S, cosa que té ‘un mèrit afegit’.	El president de la Generalitat, Artur Mas, ha reivindicat que el seu Govern ‘s’ho ha jugat tot, al 100%’ per consultar el poble malgrat tenir al davant un Estat ‘molt potent que exercia tota la seva capacitat per intentar silenciar la veu i el vot’ dels catalans. També ha garantit que seguirà endavant tot i … Continue reading Mas reivindica que el seu govern ‘s’ho ha jugat tot’ per consultar el poble →	Mas reivindica que el seu govern 's'ho ha jugat tot' per consultar el poble	news	
https://www.vilaweb.cat/noticies/les-estrenes-la-comedia-romantica-de-produccio-catalana-solo-quimica-aterra-als-cinemes/	24/06/2021	El film romàntic de producció catalana ‘Sólo química’ arriba als cinemes i està protagonitzada per Ana Carlota Fernández, Alejo Sauras i Rodrigo Guirao. Aquest cap de setmana arriba també al cinema ‘Ant-Man’, la història d’un superheroi interpretat per Paul Rudd que té un vestit que li permet reduir la seva estatura i augmenta els seus poders. Una de les altres estrenes destacades és el drama dirigit per Wim Wenders ‘Todo es posible’. > Sólo química. Direcció: Alfonso Albacete. Intèrprets: Rossy de Palma, Natalia de Molina, Neus Asensi; Rodrigo Guirao Díaz, José Coronado, Àlex Monner. Gènere: Drama. Esbós: Oli s’enamora d’una estrella de cine i la televisió, Eric Soto, amb qui viurà un romanç meravellós introduint-se en un món de la fama i diners. Mentre, el seu millor amic Carlos, psicòleg, l’intenta convèncer que l’amor no existeix, que és solament un efecte químic que ens fa confondre la realitat. > Ant Man. Direcció: Peyton Reed. Intèrprets: Evangeline Lilly; Corey Stoll, Paul Rudd, Patrick Wilson. Gènere: Acció. Esbós: Scott Lang és un estafador que té la capacitat de reduir el seu tamany al mateix temps que augmenta la seva força. Però ara ha d’ajudar al seu antic mentor, el Doctor Hank Pym, a planejar un robatori al laboratori del científic Darren Cross per salvar el món. Basat en un còmic de Marvel. > Every Thing Will Be Fine (‘Todo saldrá bien’). Direcció: Wim Wenders. Intèrprets: Rachel McAdams, Charlotte Gainsbourg, Marie-Josée Croze, James Franco, Peter Stormare, Patrick Bauchau. Gènere: Drama. Esbós: La vida de l’escriptor Tomas Eldan canvia el dia que, després d’una acalorada discussió amb la seva novia, atropella a un nen. Dotze anys després Tomas segueix culpant-se sense poder oblidar la tragèdia perquè aquell fatídic accident va afectar a Kate, la mare del nen, i tots els que rodegen a Tomas. > She’s Funny That Way (‘Lío en Broadway’). Direcció: Peter Bogdanovich. Intèrprets: Jennifer Aniston, Imogen Poots, Illeana Douglas; Owen Wilson, Graydon Carter, Scott Campbell. Gènere: Comèdia. Esbós: Arnold té una vida perfecta: està feliçment casat, té dos fills preciosos i una feina magnifica com a director teatral a Broadway. Tot canvia quan contracta els serveis d’Izzy, una jove i prometedora actriu que alterna la seva discreta carrera artística amb serveis nocturns de companyia. > Pixels. Direcció: Chris Columbus. Intèrprets: Michelle Monaghan, Ashley Benson, Jane Krakowski; Peter Dinklage, Adam Sandler, Josh Gad. Gènere: Ciència ficció. Esbós: Uns extraterrestres mal interpreten les imatges de màquines recreatives com una declaració de guerra i ataquen Nova York. L’exèrcit americà s’ha d’afanyar a reclutar vells experts en videojocs dels anys 80 per lluitar contra els alienígenes i salvar el país. > Une Estonienne à Paris (‘Una Dama en París’). Direcció: Ilmar Raag. Intèrprets: Jeanne Moreau, Laine Mägi, Claudia Tagbo; Patrick Pineau, François Beukelaers, Fred Epaud. Gènere: Drama. Esbós: Anne és una estoniana que abandona el seu país per anar a París a cuidar a Frida, una vella dama estoniana que viu a França des de fa molts anys. Però a la seva arribada, Anne se n’adona que no és ben rebuda i Frida està molt ocupada amb Stéphane, el seu jove amant.	El film romàntic de producció catalana ‘Sólo química’ arriba als cinemes i està protagonitzada per Ana Carlota Fernández, Alejo Sauras i Rodrigo Guirao. Aquest cap de setmana arriba també al cinema ‘Ant-Man’, la història d’un superheroi interpretat per Paul Rudd que té un vestit que li permet reduir la seva estatura i augmenta els seus … Continue reading Les estrenes: La comèdia romàntica de producció catalana ‘Sólo química’ aterra als cinemes →	Les estrenes: La comèdia romàntica de producció catalana 'Sólo química' aterra als cinemes	news	
https://www.vilaweb.cat/noticies/el-festival-bouesia-poetitza-lesperit-del-joc-a-partir-de-la-figura-de-johan-cruyff/	24/06/2021	La figura del futbolista i entrenador holandès Johan Cruyff és catalitzador artístic del festival d’acció poètica Bouesia, que es fa fins diumenge en uns antics sequers d’arròs de Deltebre . A partir de la pregunta ‘A què (no) estem jugant?’, el certamen vol furgar en l’aparent banalitat del joc per trobar-hi arguments per a la seva poetització. En paral·lel al festival també es pot veure al Centre d’Art de les Terres de l’Ebre-Lo Pati la mostra ‘Psicogeografia d’un festival. Bouesia 10+1’ que repassa els deu anys d’història del certamen. Explorant cada any l’expressió poètica i artística a partir d’un vessant particular, els organitzadors de Bouesia van veure en la figura de Johan Cruyff una connexió directa amb els objectius del festival. Així, el Bouesia explorarà la poètica i l’artística de totes les metàfores del jugador i l’esport a través de tallers, com ara el del coreògraf valencià Vicente Arlandis, i conferències com la que farà el cantant de Mishima David Carabén. Entorn a aquest tema també es faran diverses accions poètiques i concerts. El festival manté la filosofia d’escollir espais simbòlics de la geografia local de Deltebre com a escenari principal. Aquest any la majoria d’actes es faran als sequers d’arròs davant l’antic edifici del Sindicat Arrosser de la Cava. Per allí passaran artistes com el músic Carles Carolina, fundador de Cabo San Roque, presentant el seu nou disc ‘Èxode Ultralocal’. També actuarà el polifacètic artista alacantí Marc Sempere, que cuinarà una ‘Paella Augmentada’: una acció poètica amb música, cants i sons processats a partir del procés de cocció d’una paella. Deu anys de certamen psicogeografiats Duran el festival també es pot veure l’exposició ‘Psicogeografia d’un festival. Bouesia 10+1’ al centre Lo Pati d’Amposta. La mostra repassa el material, les aportacions i l’experimentació que s’ha fet durant els deu anys de vida del certamen. ‘Piscogeografia’ vol reivindicar el paper de la cultura contemporània fora dels marges institucionals, pensada des d’una diversitat d’espais i perspectives, sovint sense el suport pressupostari i basades en l’afecte, la tenacitat persistent de les conviccions mateixos creadors.	La figura del futbolista i entrenador holandès Johan Cruyff és catalitzador artístic del festival d’acció poètica Bouesia, que es fa fins diumenge en uns antics sequers d’arròs de Deltebre . A partir de la pregunta ‘A què (no) estem jugant?’, el certamen vol furgar en l’aparent banalitat del joc per trobar-hi arguments per a la … Continue reading El festival Bouesia poetitza l’esperit del joc a partir de la figura de Johan Cruyff →	El festival Bouesia poetitza l'esperit del joc a partir de la figura de Johan Cruyff	news	
https://www.vilaweb.cat/noticies/junqueras-al-diari-argenti-clarin-lestat-espanyol-menysprea-les-nostres-aspiracions/	24/06/2021	El president d’ERC, Oriol Junqueras, ha estat entrevistat al diari Clarín, el de més tirada de l’Argentina. ‘Ens trobem amb l’estat espanyol que sistemàticament menysprea les nostres aspiracions en tots els àmbits: lingüístic, cultural, social, de serveis públics, d’economia, d’infrastructures, de política industrial’, diu Junqueras, que és aquesta setmana de viatge a l’Amèrica Llatina. L’entrevistador, el periodista Alejandro Marinelli, parla de les opcions del bloc independentista de guanyar les eleccions del 27 de setembre, i destaca el fet que, si és així, s’obri el procés de secessió. Junqueras diu a l’entrevista, sobre la culminació del procés: ‘Volem fer-ho de la mateixa manera que ho va fer Irlanda respecte del Regne Unit; Islàndia de Dinamarca o Noruega de Suècia, i tants altres països, com la República Txeca i Eslovàquia. Més de la meitat dels països europeus al llarg del segle XX s’han convertit en estats. Per tant, cal entendre que és un procés majoritari, habitual, normal. La nostra intenció és sumar-nos a aquesta naturalitat democràtica per les quals les societats decideixen el seu futur i, si ho decideixen, esdevenen estat.’ El suport de Pérez-Esquivel Junqueras es va reunir ahir a Buenos Aires amb el premi Nobel de la Pau Adolfo Pérez Esquivel, que ha donat el seu suport total al dret de decidir dels catalans i ha expressat la seva perplexitat per la magnitud del deute de l’estat espanyol, que ‘amenaça’ el benestar dels ciutadans. ‘Quan un poble es posa dempeus, ho aconsegueix’, ha afirmat Pérez Esquivel. Junqueras també s’ha trobat amb Nora Cortiñas, líder de les Madres de la Plaza de Mayo. Filla de catalans que van emigrar cap a Sud-Amèrica, porta 38 anys de lluita pels desapareguts argentins, des que el seu fill va desaparèixer fa 24 anys. El president republicà ha destacat d’ella que ‘és un exemple de lluita contra les injustícies. És filla de catalans i està compromesa amb el dret a decidir dels catalans’.	El president d’ERC, Oriol Junqueras, ha estat entrevistat al diari Clarín, el de més tirada de l’Argentina. ‘Ens trobem amb l’estat espanyol que sistemàticament menysprea les nostres aspiracions en tots els àmbits: lingüístic, cultural, social, de serveis públics, d’economia, d’infrastructures, de política industrial’, diu Junqueras, que és aquesta setmana de viatge a l’Amèrica Llatina. L’entrevistador, … Continue reading Junqueras, al diari argentí Clarín: ‘L’estat espanyol menysprea les nostres aspiracions’ →	Junqueras, al diari argentí Clarín: 'L'estat espanyol menysprea les nostres aspiracions'	news	
https://www.vilaweb.cat/noticies/injusticies/	24/06/2021	Isma i Dani són dos joves estudiants de la Facultat de Física de Barcelona, que, arran de la vaga general del 2012, van ser detinguts mentre passejaven pel carrer. Basant-se només en les informacions d’un diari, la jutgessa Carmen García Martínez —famosa ara pel cas ‘Ciutat Morta’— va decidir d’empresonar-los, fins que al cap de trenta-quatre dies l’Audiència Provincial de Barcelona en va revocar l’ordre. Malgrat això, el malson dels dos xicots va durar fins ahir. La Generalitat i l’Ajuntament de Barcelona, que va retirar la denúncia amb l’arribada d’Ada Colau a la batllia, els demanaven nou anys de presó. Ahir van ser absolts sense càrrecs. La sentència que els allibera és realment insòlita, perquè acaba dient que probablement la policia va cometre ‘errors d’identificació involuntaris’. Una manera de dir que la policia els va detenir sense tenir cap prova ni cap indici concloent que haguessen participat en cap dels incidents de què eren acusats. L’error involuntari ha costat a Isma i Dani trenta-quatre dies de presó i tres anys llargs d’angoixa. Per una altra banda, demà hi ha convocada una manifestació a la Rambla del Raval en protesta per les noves notícies sobre l’anomenat cas Dixan. Ara s’ha confirmat que aquella operació —teòricament contra un grup gihadista—havia sortit de la imaginació d’un confident de la policia que es va inventar un grup amb gent que no feia res de delictiu. El resultat encara va ser més greu que en el cas anterior: onze ciutadans d’origen paquistanès han hagut de passar entre sis anys i vuit a la presó i la majoria han estat expulsats després. Per no haver fet res, car tot allò de què eren acusats va resultar mentida. En tots dos casos hi va haver organitzacions i mitjans que vam denunciar des del primer moment la feblesa dels arguments de la policia i la inconsistència dels casos. Però això no va ser obstacle perquè aquestes tretze persones fossen sotmeses a un calvari impossible d’acceptar en una democràcia. El funcionament de la justícia i de la policia, especialment quan es voregen qüestions políticament sensibles, deixa molt a desitjar. D’aquests dos casos, no cal inferir-ne una condemna general, però són ben paradigmàtics d’una realitat que tots coneixem: el funcionament de la justícia i de la policia, especialment quan es voregen qüestions políticament sensibles, deixa molt a desitjar. En cas de dubte, s’estimen més engarjolar un innocent amb proves inexistents que no pas arriscar-se que un culpable quede lliure o bé que els acusen de ser massa primmirats. I això, que ha estat verbalitzat per ministres i consellers de tots els colors polítics en èpoques diverses, simplement és un risc enorme per al conjunt de la població. Per a tots nosaltres. Policies i jutges acumulen un poder extraordinari sobre les nostres vides i per això cal demanar-los també una prudència extraordinària, abans de portar la vida de la gent pel pitjor camí. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Teresa Sala Tens molta raó en plantejar el cas de l’Isma i el Dani juntament amb el “ Cas Dixan”, com a casos d’injustícies que mostren una tendència preocupant a utilitzar la policia i la justícia per raons polítiques. Com a familiar del Dani he après prou de la indefensió i la impotència que sent aquell que és acusat de fets que no ha comés i és empresonat sent innocent. Cal enfrontar-se a més, sense gairebé esperança, amb el “linxament” mediàtic que comporta la repetició de fets violents o notícies alarmants, vinculades amb el teu nom i imatge. La societat inevitablement reacciona amb rebuig envers els empresonats i amb alleujament en saber que els “ brètols”o els “gihadistes” han estat per fi atrapats i empresonats. Cal saber que tots estem en perill que ens passi a nosaltres. Per tant entenc molt bé fins a quin punt han patit aquestes onze persones del “ Cas Dixan” la injustícia de ser acusades i condemnades, sent innocents; amb l’agreujant de la indefensió de ser estrangers i considerats terroristes. Cal restablir la seva honorabilitat i demanar que es revisin els errors que han permès que es condemnin un grup tan gran de persones innocents. Per acabar, amb l’alegria de l’absolució del Dani i l’Isma vull agrair la tasca que feu mitjans com el vostre en denunciar les inconsistències d’alguns casos que es porten a judici, i que ho feu denunciant, com molt bé dius, que polítics de tots els colors utilitzen o han utilitzat aquest recurs per interessos aliens a la justícia. Ramon Perera Estic d’acord amb el gruix de l’editorial, però no amb la tebiesa de la seva conclusió. Dit molt breument: els casos actuals em recorden massa el crim de Cuenca. Lluís Mauri Jo, des que vaig viure un altre cas d’aquesta (in)justicia al meu entorn, pateixo cada cop que engarjolen algú. El dubte ja hi és sempre. I, el pitjor de tot, no és la garjola o els dies viscuts enxarxaxats en els jutjats. El pitjor és que es fa pràcticament impossible tornar a la normalitat sense deslliurar-se d’uns antecedents que, tot i ser construïts sobre falàcies, sempre acabant generant el dubte en qui no es qüestiona l’estat de les coses. Marta Hernàndez La falta de capacitat crítica de la premsa, que sovint es limita a repetir el que diuen els comunicats de la policia (sobretot en temes “delicats” com els que representen la possibilitat remota de l’existència d’una amenaça del terrorisme dit islamista), té una gran responsabilitat en aquests casos: la premsa ja no és el quart poder, sinó un simple altaveu de la doctrina oficial. En l’assumpte del “cas Dixan” –segurament com en el dels dos estudiants, que conec poc– va ser evident des del primer moment que tot plegat era un muntatge del confident; recordo especialment el pacífic pastisser del Raval, un avi envoltat de la seva família, a qui la policia i la premsa van destrossar la vida, i també el periodista que defensava el dret de la nostra societat (tan avançada, oi?) a destrossar (“preventivament”) la vida de qualsevol sospitós (que ho és des del moment que algú el denuncia, punt, com en els millors temps del nazisme i el feixisme, del maccarthisme i de l’estalinisme) per evitar possibles atemptats. Ens queixem que no s’integren, però som nosaltres que els veiem sempre com a estrangers (immigrants de segona generació?, això com es menja?) i com a sospitosos. Josep Usó Realment, un estat en el quel passen aquestes coses, és molt insegur. Per a tothom. I no es poden deixar passar sense més, aquesta mena de situacions. En cas contrari, tots podem acabar com el protagonista d’aquell poema de Kafka: Ara venen per mi; però ja no hi ha ningú que em puga defensar. Caldrà evitar que tornen a passar, casos com aquests. Per higiene democràtica. Josep Selva Que li passara a la jutgessa Carmen Garcia Martínez?. Res. i als policies que els van identificar “erròniament?. Res. Patents de cors. Vull tenir la jutgessa i els policies davant un jurat popular, que expliquen les seves raons i els jutjarem de manera justa. Carles Balbastre Què passa amb una policia que fa temor i una Justícia tan injusta? I això em temo que no ho podem carregar a “Madrid”. Són lacres que ja hauríem d’haver exterminat. Joan Rubiralta Aquest cas com el que denunciava el film “La ciutat morta” té com a protagonista la mateixa jutgessa: Carmen García Martínez. I aquest és problema. Com és que no es pot no rebutjar a una magistrada per tenir una ideologia que va en contra de la dels seus acusats? Què li han fet els joves que els tingui tanta mania i sempre creu a la policia que a d’altres testimonis del cas? No hi ha cap tribunal que li pugui recriminar i sancionar les seves males actuacions? Cal una reforma en profunditat de la justícia catalana per tal que “errors” com aquests no es tornin a repetir a la nostra república i aquí és quan el jutge Santiago Vidal i d’altres hi haurien d’intervenir i crear un codi judicial nou de cap a peus completament diferent de l’espanyol dedicant-se, especialment i entre altes aspectes, a corregir vicis com aquest. Antoni Carol Francament, em supera tot això! Em supera en el sentit que em genera infelicitat (perquè persones fan patir persones), i en el sentit de frustració: els ciutadans ens sentim impotents en no poder ni aturar ni entendre aquestes injustícies. No sé per què passen al món —i al nostre món— aquestes coses, on persones instrumentalitzen persones. Només em queda un consol, pel que fa a casa nostra: la creació del nou estat català. Com diu el professor Sala i Martin, no és que siguem millors que els altres, però amb un estat d’una dimensió més humana hom podrà exercir un major control —democràcia participativa!— per part de la ciutadania sobre les institucions. director@vilaweb.cat	Isma i Dani són dos joves estudiants de la Facultat de Física de Barcelona, que, arran de la vaga general del 2012, van ser detinguts mentre passejaven pel carrer. Basant-se només en les informacions d’un diari, la jutgessa Carmen García Martínez —famosa ara pel cas ‘Ciutat Morta’— va decidir d’empresonar-los, fins que al cap de … Continue reading (In)justícies →	(In)justícies	news	
https://www.vilaweb.cat/noticies/deixo-proces-constituent-perque-es-va-separant-de-la-independencia/	24/06/2021	Els darrers moviments de Procés Constituent, inclòs l’acostament a ICV i Podem, continuen originant baixes a la plataforma encapçalada per Teresa Forcades. Després de la dissolució de les assemblees locals de Premià-Vilassar, Santa Coloma de Gramenet i Pla de l’Estany, ara ha arribat el torn de la sectorial d’Habitatge. Divendres van anunciar que es dissolien. A més a més, el sector crític del partit, Constituents per la Ruptura, ha demanat formalment de participar en les assemblees de la CUP – Crida Constituent. És la fugida cap a la CUP. De la dissolució de la sectorial d’Habitatge, en parla Lluís Sentís: ‘Ens vam dissoldre la setmana passada, a instàncies de Josep Maria Vilanova i jo mateix, que n’havíem estat els impulsors. En realitat, la sectorial no va despertar mai gaire interès entre els membres de Procés. A més, els qui vàrem quedar com a membres actius tampoc no compartíem el rumb que ha agafat darrerament Procés Constituent. Des del meu punt de vista, és una equivocació pretendre fer la República Catalana del 99% —que va ser el lema de l’acte central del Procés Constituent a Montjuïc— amb una confluència de partits alguns dels quals, fins i tot, no tenen gaire clar el dret a decidir.’ Montse Busquets, del sector oficialista de Procés Constituent, diu que no té constància d’aquesta dissolució, tot i que reconeix que potser no té tota la informació necessària. Baixes a Mogent Altres baixes s’han viscut a Procés Constituent Mogent. L’assemblea ha emès un comunicat a Facebook. Hi expliquen que de les 20 persones actives, 17 han preferit deixar Procés. Entre més raons, expliquen que ‘la manera en que s’han fet les coses no és assembleària. No vam “comprar” formar part d’un partit, quan precisament per això tantes persones ens vam apuntar entusiasmades, ni volem que un moviment assembleari es transformi en un partit on uns “gurus” escullen per nosaltres. No gràcies, així no’. En declaracions a VilaWeb Àngels Ondiviela, una de les persones que s’ha donat de baixa, explica que ‘algunes persones, com jo mateixa, apostarem a partir d’ara per la candidatura que sorgeixi de l’entorn de la CUP’ El corrent crític Parla Rat Mata, del corrent crític: ‘El col·lectiu el formem gent que ens hem quedat dins, com jo, i gent que s’ha donat de baixa. Tots hem demanat de participar, com una entitat més, en les assemblees de la candidatura de la CUP – Crida Constituent. Ja hem anat a les reunions. Segons com evolucionin les coses, em quedaré a Procés o no. Aquesta setmana tenim una reunió per a organitzar-nos. Per a saber exactament quants som, i comptar-nos.’ Anna Pérez és una de les persones que la setmana passada es va donar de baixa de Procés Constituent a Santa Coloma de Gramenet. I participa en la CUP – Crida Constituent: ‘No tot el Procés de Santa Coloma hem anat cap a la CUP, diguem. Ha de quedar clar. Dels dotze membres actius, la meitat han fet com jo. Alguns altres, en canvi, eren d’ICV i no ho han fet. Alguns membres de Gent de Gramenet, que també eren a Procés, sí que han fet com jo. Tothom ha escollit. Però tots ens hem dissolt, i a Santa Coloma no hi ha quedat estructura orgànica de Procés. Des de fa uns mesos, jo veia que començàvem a seguir un camí que no era el que jo pensava que calia seguir ni el que deia el manifest. Deixo Procés perquè es va separant de la via de la independència. Amb l’excusa de portar més gent cap al procés es dilueixen segons quins discursos. Jo veia clarament que volien pactar amb certes forces, com Podem i Iniciativa, i no amb unes altres, com la CUP. Jo m’agafava a la Teresa Forcades perquè sé que és independentista. Però ara no sé què l’ha fet bellugar cap aquí. Suposo que hi ha un sector dins la coordinadora que l’ha anada convencent.’ ‘Crec que la Teresa és una persona molt intel·ligent’ Núria Massegú és membre de Procés Constituent a Girona. En aquesta ciutat l’assemblea no s’ha dissolt pas. I els dos corrents, que hi són, mantenen bones relacions. Massegú sí que troba bé com es fan les coses a Procés Constituent, i no pensa donar-se’n de baixa. ‘Jo sóc independentista, i molt preocupada pels temes socials’, diu. Tampoc no veu que hi hagi cap problema a obrir negociacions amb Podem. ‘Crec que la Teresa és una persona molt intel·ligent; la veig molt capaç de dur endavant els seus objectius. Penso que ara és una negociació, i que amb Podem, com amb ICV, tenim moltes coses en comú. Veurem com acaba tot plegat. L’objectiu és el de sempre: fer una confluència de les esquerres rupturista i per la independència. Perquè la independència garanteix un procés constituent per a canviar les coses. I una Catalunya social. Jo encara no sé què votaré el 27-S. Perquè no sabem ni tan sols quines candidatures hi haurà.’	Els darrers moviments de Procés Constituent, inclòs l’acostament a ICV i Podem, continuen originant baixes a la plataforma encapçalada per Teresa Forcades. Després de la dissolució de les assemblees locals de Premià-Vilassar, Santa Coloma de Gramenet i Pla de l’Estany, ara ha arribat el torn de la sectorial d’Habitatge. Divendres van anunciar que es dissolien. … Continue reading ‘Deixo Procés Constituent perquè es va separant de la independència’ →	'Deixo Procés Constituent perquè es va separant de la independència'	news	
https://www.vilaweb.cat/noticies/europa-per-una-nova-mirada-dels-processos-dindependencia/	24/06/2021	En el debat sobre una futura Catalunya independent, el factor Unió Europea és una de les armes emprades més sovint pels contraris a la secessió d’Espanya i al dret del poble català d’expressar-se sobre la qüestió, per via d’un referèndum. Les greus conseqüències de la inevitable sortida de la Unió i la impossibilitat de tornar a entrar pel vet anunciat per Madrid farien gairebé supèrflua qualsevol discussió, i transformarien els defensors del procés en enemics del benestar i del progrés del país. No pretenc pas entrar en la qüestió, controvertida, de l’atzucac jurídic i de la insuperabilitat política de la sortida de la Unió d’un hipotètic nou estat, separat d’un estat membre. M’interessa d’analitzar la substancial negativa fins avui demostrada per les institucions europees a l’hora de confrontar-se amb un tema considerat —de manera gairebé sempre implícita, poques vegades explícita, però lacònica— un assumpte intern a la dimensió espanyola. La relació entre processos (d’integració europea per una banda, sobiranista per una altra) podria efectivament presentar-se com un conflicte per les diferents direccions (unió-divisió). Però, en una anàlisi més aprofundida, el discurs pot capgirar-se: ambdós processos expressen, de manera unívoca, una tensió per a la superació de la sobirania absoluta de l’estat nació. És la mateixa sol·licitud de permanència a la Unió Europea que transforma la demanada dels independentistes (catalans i escocesos) en una demanda de sobirania limitada; una demanda per a una independència que es fonamenta en la idea de la irrenunciable interdependència entre les realitats estatals contemporànies. El marc europeu, en aquest escenari, podria representar un element fonamental de desdramatització de les tensions actuals. Els amos d’Europa: governs o ciutadans? Darrere de la indiferència de les institucions europees podria amagar-se, per tant, no la defensa d’una ordenada evolució de la història, que mira —a través de la idea d’Europa— la superació de les tradicionals fronteres nacionals; sinó, al revés, i paradoxalment, una ferma defensa d’aquelles mateixes fronteres, considerades immodificables. S’hi veu, al capdavall, un càlcul precís i utilitarista dels governs nacionals, que demostra que els amos d’Europa són encara aquests governs, i no els ciutadans. Els escocesos poden passar de bombarders de la Unió Europea a paladins. Efectivament, aquesta posició és clarament visible en moltes reflexions presents en el debat públic. Un important polític italià, per exemple, ha comparat les reivindicacions escoceses (i catalanes) amb l’atemptat de Sarajevo que va fer esclatar la Primera Guerra Mundial. La independència d’Escòcia —aquest és l’argument— privaria el Regne Unit, en la perspectiva del referèndum sobre la permanència a la Unió Europea, de la porció més europeista de la població, i afavoriria la victòria dels euroscèptics i una perillosa crisi del procés d’integració. No és objectiu d’aquest article avaluar les intencions (probablement compartibles) que hi ha a l’origen d’aquestes posicions. Però apareixen fonamentades exclusivament sobre avaluacions de caràcter geopolític, determinades des de fora, que sustenten la idea d’un estrateg que mira des dalt un tauler i decideix quina peça moure i com. S’omet, en canvi, tota consideració respecte dels continguts de determinades instàncies, del suport popular que tenen, de les motivacions que les fonamenten. Escocesos: de bombarders a paladins Aquesta manera de reflexionar pot conduir, d’una altra banda, a resultats contradictoris. El referèndum britànic sobre la Unió Europea es farà, sembla —com ha anunciat Cameron després dels eleccions del maig passat— l’any 2017. En el cas que guanyés l”out’ (la sortida de la Unió), malgrat Escòcia, l’estrateg hauria de canviar radicalment de plantejament: en la nova situació la secessió esdevindria desitjable, perquè permetria a un fragment important del Regne ‘ja no Unit’ de mantenir-se (o reingressar?) a l’edifici europeu. Els independentistes escocesos, de bombarders d’Europa esdevindrien, tot d’una, paladins. Els escocesos ja han demanat, de fet, de manera coherent amb la seva vocació europeista, que en el referèndum es consideri la voluntat de les diferents nacions del Regne, per evitar que Escòcia sigui obligada a abandonar la Unió per culpa del vot dels anglesos. En la situació —hipotètica— descrita, caldria encarar i debatre posicions a les quals avui es presta consentiment. Si la dada decisiva es aquella —formal— de l’entitat estatal que participa en la Unió a través de l’estipulació dels tractats, un nou estat independent hauria sempre d’emprendre, ‘ex novo’, la ruta de l’adhesió; i si el previsible vet retorsiu espanyol —amb la finalitat d’evitar que es formi un precedent útil per als catalans— fos efectivament un obstacle insuperable jurídicament i políticament, la Unió Europea es trobaria obligada a deixar fora de la Unió l’Escòcia europeista i aquells ciutadans escocesos que ja són ciutadans europeus i volen continuar essent-ne. Els amos d'Europa encara són els governs, i no els ciutadans. És molt probable que el pragmatisme dels institucions europees permeti d’evitar aquestes conseqüències. Però, en aquesta perspectiva, potser cal començar a reflexionar de manera diferent sobre fenòmens que, per la importància assumida, requereixen un enquadrament més sistemàtic i coherent. I evitar, doncs, actituds planes sobre les conveniències contingents i els desigs dels governs estatals, que porten a deixar de banda alguns temes crucials. Per fer això, caldria considerar —tal com suggereixen alguns acadèmics— la qüestió dels independentismes dins la Unió com un problema europeu: sense emfatitzar un principi absolut de no ingerència (que pot resultar anacrònic en relació amb el nivell d’integració assolit), sinó cercant respostes adequades als problemes actuals en l’equilibri entre ‘els drets de les persones que pertanyen a minories’ (art. 2 TUE) i el respecte de les ‘funcions de salvaguarda de la integritat territorial’ dels estats membres (art. 4.2 TUE). El paper d’Europa: selecció d’interlocutors, distinció entre nacionalismes… D’aquesta manera, Europa podria assumir, en primer lloc, un fonamental paper en la selecció dels interlocutors: distingint les reivindicacions que s’inscriuen al nacionalisme liberal d’aquelles d’arrel ètnico-racial (que normalment, i no és casual, tenen una posició radicalment antieuropea). Podria promoure el diàleg entre nacionalismes dominants i nacionalismes minoritaris, contrastant posicions d’immobilisme que poden empitjorar irremeiablement els conflictes (això ho ha intentat, últimament, el parlament danès amb l’aprovació, el 19 de maig, de una moció sobre la qüestió catalana, que tindrà ara un probable seguiment davant el Consell d’Europa). Finalment, podria assolir —quan calgués— un rol arbitral, i contribuir a canalitzar els processos secessionistes entre rutes democràtiques, dins les quals l’opinió dels ciutadans pogués formar-se i expressar-se de manera plenament conscient i, per tant, lliure. Gennaro Ferraiuolo, professor de dret constitucional de la Universitat de Nàpols Federico II.	En el debat sobre una futura Catalunya independent, el factor Unió Europea és una de les armes emprades més sovint pels contraris a la secessió d’Espanya i al dret del poble català d’expressar-se sobre la qüestió, per via d’un referèndum. Les greus conseqüències de la inevitable sortida de la Unió i la impossibilitat de tornar … Continue reading Europa: per una nova mirada dels processos d’independència →	Europa: per una nova mirada dels processos d'independència	news	
https://www.vilaweb.cat/noticies/brauli-duart-proposa-un-consorci-entre-la-ccma-ib3-i-rtvv/	24/06/2021	El president de la Corporació Catalana de Mitjans Audiovisuals (CCMA), Brauli Duart, ha proposat la creació d’un consorci format per Radiotelevisió de les Illes Balears (IB3), Radiotelevisió Valenciana (RTVV) i la CCMA. En una entrevista al diari digital ‘Comunicació21’, Duart explica que l’objectiu seria ‘col·laborar en tot allò que es pugui i a ser possible al màxim nivell’, passant per la producció de continguts de forma comuna o per la xarxa de corresponsals. D’altra banda, Duart -d’origen valencià- ha revelat que, mentre no es recupera Canal 9, TV3 ha ofert la possibilitat de realitzar un informatiu en desconnexió ‘específic per al País Valencià, en valencià, i fet des d’allà’. A més de conversar sobre la producció conjunta de continguts i de la xarxa de corresponsals, Duart convida IB3 i RTVV ‘a parlar de com donem cobertura als informatius dels nostres territoris’. Sobre com es podria abordar la producció comuna, Duart posa com a exemple el programa ‘Cosins germans’ i afirma que també es pot anar ‘molt més enllà’, amb ‘informatius que abastin tot el territori, col·laboracions internacionals i cobertures’ conjuntes. Les fórmules que es trobin dependran de ‘la voluntat que hi hagi per part de valencians i illencs; per part nostra hi és tota’, subratlla. Brauli Duart assegura que la predisposició al País Valencià per crear un consorci format pels tres ens televisius és ‘bona’. El president de la Corporació exposa que hi pot haver ‘col·laboració tècnica, de continguts, de generació de programes i de compartir serveis’. En aquest sentit, posa com a exemple ‘l’excel·lent relació’ que TV3 té amb La Xarxa des de fa tres anys. Subratlla la necessitat que aquesta col·laboració es faci ‘des del respecte més absolut a les realitats catalana, valenciana i balear’, cosa que considera que no sempre s’ha aconseguit. ‘Com a valencià compromès amb una idea de nació plena, crec que, des dels anys 80, no s’ha estat encertat a l’hora d’interrelacionar-se’, critica. Tot i que actualment la Corporació no disposa d’espai radioelèctric perquè IB3 i RTVV es poguessin veure a Catalunya, Duart assegura que ‘quan arribi el moment tindrem fórmules per garantir aquesta reciprocitat’. El president de la CCMA recorda que això s’haurà de negociar amb el Consell de l’Audiovisual de Catalunya. Assegura que la CCMA ha posat a disposició dels governs balear i valencià una proposta per garantir la reciprocitat ‘plena i consensuada’ en tots els territoris. ‘Per part nostra estem en condicions de quan diguin ‘ja’, oferir-la’, diu. Duart avança que, en el cas del País Valencià, mentre no recuperen Canal 9, la CCMA ha ofert la possibilitat de realitzar un informatiu en desconnexió. Si bé encara no s’ha decidit quina seria la fórmula per fer-lo possible, Duart exposa diverses maneres: ‘Des d’encarregar, per part de la Corporació, la producció d’aquest contingut a la indústria audiovisual valenciana; que sigui el govern valencià qui ho encarrega; o que el govern fitxi ‘x’ persones, com a primer servei de Canal 9, amb una col·laboració entre ambdues bandes’. Obre la porta a tornar el 5% del sou als empleats de TV3 D’altra banda, Duart assegura que la sentència del Tribunal Suprem que anul·lava la retallada del 5% del sou dels treballadors de Catalunya Ràdio va ser una ‘sorpresa per a totes les parts’. En aquest sentit, Duart avança que, si el TS emet una sentència similar per als empleats de la televisió, la direcció de la CCMA ‘intentarà complir-la’. Duart ha explicat que el 5% anuals dels treballadors de Televisió de Catalunya equival a gairebé 5,5 milions d’euros i ha advertit que caldria buscar fórmules per afrontar aquest ‘nou cost sobrevingut’, ja que la CCMA, per imperatiu legal, no pot generar dèficit. Pel que fa a la transparència de la Corporació, Duart exposa en l’entrevista que s’està treballant de cara a la temporada vinent en un mecanisme del procés de contractació lligat a l’aplicació de la llei de transparència perquè hi hagi ‘absoluta claredat en tot el sistema de contractació’.	El president de la Corporació Catalana de Mitjans Audiovisuals (CCMA), Brauli Duart, ha proposat la creació d’un consorci format per Radiotelevisió de les Illes Balears (IB3), Radiotelevisió Valenciana (RTVV) i la CCMA. En una entrevista al diari digital ‘Comunicació21’, Duart explica que l’objectiu seria ‘col·laborar en tot allò que es pugui i a ser possible … Continue reading Brauli Duart proposa un consorci entre la CCMA, IB3 i RTVV →	Brauli Duart proposa un consorci entre la CCMA, IB3 i RTVV	news	
https://www.vilaweb.cat/noticies/esperem-ja-no-haver-ho-de-repetir-mes-2/	24/06/2021	Tens un fill i te l’estimes moltíssim. Al cap d’uns mesos o anys, en tens un altre i també te l’estimes moltíssim. No deixes pas d’estimar el primer, no. Potser te l’estimes de manera diferent perquè és diferent del primer. Vas tenint més fills (cosa que actualment ja no passa gaire) i a tots els vas estimant moltíssim, a cadascun pel que es. Senzillament, som capaços d’engendrar més amor sense que l’haguem de restar de l’amor que tenim per a un dels altres. Universalment se sap que no es tracta d’un “estimo aquest o a l’altre”. No és excloent. De la mateixa manera que els fills no trien entre estimar el papa o la mama, com ens volia fer creure una ex ministra socialista. Doncs amb les llengües passa una cosa semblant. Quan n’entra una al cap no cal que en surti una altra. Però, a més a més, amb les llengües passa una cosa curiosa: les llengües no només sumen, sinó que multipliquen. El coneixement i les habilitats que adquirim quan dominem dues llengües van molt més enllà del coneixement i les habilitats que adquirim amb una de sola. La recerca ha mostrat que el domini precoç de dues llengües té avantatges cognitius en diversos dominis: més flexibilitat cognitiva i més facilitat per al pensament divergent (aquella forma de pensament que permet generar diverses informacions relacionades a partir d’una informació concreta i trobar solucions alternatives en la resolució d’un problema), la qual cosa està relacionada amb la potenciació de les habilitats creatives; també hi ha dades que assenyalen que els bilingües són més eficaços en els processos que demanen un control de l’atenció, perquè, quan parlen, s’han d’esforçar per mantenir separats els dos sistemes lingüístics per tal que no es produeixin interferències entre ells (tota una gimnàstica cerebral); i fa anys que se sap que les persones que dominen més d’una llengua obtenen més bons rendiments en consciència metalingüística (l’habilitat que ens permet reflexionar sobre el propi codi, és a dir, la llengua, tant en els seus aspectes gramaticals com semàntics o pragmàtics), una habilitat que té efectes en l’aprenentatge subsegüent d’altres llengües. De fet, quan una persona domina diverses llengües, li resulta més fàcil aprendre’n una altra. Precisament, el model educatiu d’immersió lingüística té com a virtut que permet l’aprenentatge de la llengua (o les llengües) a aquells sectors de la població que no hi tenen fàcil accés. És el que passava a Catalunya, a València i a les Illes abans dels anys 80 amb les persones que no tenien el català com a llengua materna i que sovint vivien en zones on la presència del català era pràcticament inexistent, i on podien romandre monolingües tota la vida. Mentrestant, els catalanoparlants feien servir les dues llengües. Del sistema educatiu d’immersió amb el català com a llengua vehicular, s’ha dit que permet no segregar la societat en dues comunitats, cosa que és certa, com també és cert que facilita les relacions socials i dóna més oportunitats en l’àmbit laboral (malgrat que una diputada a les Corts Valencianes s’atreveixi tan alegrement a dir el contrari). Doncs a aquests beneficis, cal afegir-hi el de poder gaudir també dels avantatges metacognitius que dóna dominar més d’una llengua. Altrament, els castellanoparlants estarien en inferioritat de condicions cognitivament parlant. Per què només els castellanoparlants? Perquè els catalanoparlants són, de fet, bilingües, i bona part de la nova immigració, també, atès que, a més de tenir la pròpia llengua (i, en molts casos, les pròpies llengües), n’aprenen si més no una més. Se’ns pot contraargumentar dient que els qui tenen el castellà com a llengua materna el que han de fer és aprendre bé l’anglès i així ja esdevindran bilingües (en el supòsit, és clar, que n’arribin a tenir un bon domini). Però en això també acabarien perdent-hi perquè els catalanoparlants també aprendrien l’anglès, de manera que serien trilingües. O és que només s’ensenyaria l’anglès als qui tenen el castellà com a llengua materna? És un despropòsit afirmar que l’escola forma en una única llengua, la catalana, com afirmen algunes persones per raons estrictament d’ideologia política. És molt cansat haver d’anar mostrant una vegada i una altra que totes les dades que tenim d’aquests 30 anys de model educatiu indiquen que els infants, en acabar l’escolarització obligatòria, tenen una bona competència en les dues llengües (i que han de millorar en la tercera). L’opuscle “Resultats del model lingüístic escolar de Catalunya” resumeix un munt d’evidències empíriques*. De fet, quan es comparen els coneixements de les dues llengües, els resultats en coneixement de castellà són fins i tot més bons que de català. Mireu, per exemple, les puntuacions obtingudes a Catalunya aquests darrers anys en les Proves d’Accés a la Universitat en les convocatòries de juny** (la primera dada és la de llengua i literatura castellana i la segona la de llengua i literatura catalana): 6,62/5,75 (2010), 6,34/6,20 (2011), 6,43/5,99 (2012), 6,19/6,18 (2013), 6,53/6,23 (2014) i 6,56/6,46 (2015). De totes les dades, n’hi ha una d’especialment interessant pel que fa al que dèiem. A començaments dels anys 90, quan a Catalunya s’estava implantant el model educatiu amb el català com a llengua vehicular, Josep M. Serra va analitzar el coneixement de català i de castellà en dos grups d’alumnes: un dels grups feia l’escolaritat en castellà i tenia el català com a assignatura, l’altre grup ja seguia el nou model educatiu. L’estudi va trobar que el coneixement de castellà no era significativament diferent en els dos grups. En canvi, el coneixement de la llengua catalana era significativament més baix en el grup que només aprenia el català com a assignatura. El model lingüístic escolar de Catalunya en la seva essència continua sent vàlid. Els infants acaben l’escolarització obligatòria amb un domini de les dues llengües, cosa que els fa bilingües a tots. Tots els alumnes −i no només els econòmicament privilegiats que poden assistir a escoles angleses, franceses o alemanyes− poden gaudir dels avantatges cognitius que comporta el fet de dominar més d’una llengua. Esperem ja no haver-ho de repetir més. GELA *Podeu consultar l’opuscle. **Podeu consultar les dades.	Tens un fill i te l’estimes moltíssim. Al cap d’uns mesos o anys, en tens un altre i també te l’estimes moltíssim. No deixes pas d’estimar el primer, no. Potser te l’estimes de manera diferent perquè és diferent del primer. Vas tenint més fills (cosa que actualment ja no passa gaire) i a tots els … Continue reading Esperem ja no haver-ho de repetir més →	Esperem ja no haver-ho de repetir més	news	
https://www.vilaweb.cat/noticies/linforme-anual-sobre-la-situacio-del-catala-alerta-dun-retroces-en-lus-social/	24/06/2021	En la línia de les darreres edicions de l’Informe sobre la situació de la llengua catalana, l’estudi relatiu a l’any 2014 indica un retrocés en l’ús del català com a llengua habitual. Segons aquestes dades, la xifra general de residents als Països és de 13.499.028 habitants, 100.000 menys que el 2013. Un 90,8% afirma entendre la llengua, un 64,3% el sap parlar, un 70,5% el llegeix i un 46% el sap escriure. L’informe és elaborat per la Xarxa Cruscat, de l’Institut d’Estudis Catalans. La presentació de l’informe ha anat precedida per un advertiment obligat. El president del IEC, Joan Domènec Ros, ha admès que les dades i les conclusions que se’n desprenen tenen més un valor de radiografia momentània que no d’adequació als temps que vindran. A parer seu, la caiguda dels governs del PP a les Illes Balears i al País Valencià, canviaran, poc o molt, el tracte dispensat al català aquests darrers quatre anys. L’estudi constata, segons que ha destacat Miquel Àngel Pradilla (director de la Xarxa Cruscat del IEC), una involució de l’ús habitual del català. Si bé les aptituds lingüístiques envers la llengua milloren (comprensió de la llengua, capacitat de parlar-la), l’ús social no. Malgrat tot, el català continua tenint ‘capacitat d’atracció’: si el 30% de la població la té com a llengua materna, un 36% l’adopta com a llengua d’identificació (i llengua habitual). Tanmateix, hi ha una gran distància entre aquest 36,3% de parlants amb el català com a llengua habitual i el 50,7% de parlants que adopten el castellà. El català ‘no perd terreny entre els parlants nadius’, apunta l’estudi, però té dificultats per a atreure parlants entre el col·lectiu nouvingut i s’allunya de l’objectiu d’esdevenir la llengua de cohesió grupal. ‘Resulta preocupant la pèrdua d’efectius de llengua inicial catalana que s’observa des del 2003’, subratlla l’estudi. Els models lingüístics Amb tot, si aquests darrers anys la perspectiva al conjunt del país era negativa, els canvis polítics recents a les Illes Balears i al País Valencià fan preveure una millora en el ‘lent camí cap a la normalització’. Tot amb tot, el domini del PP ha desembocat en una ideologia multilingüe; en són exemples el decret de plurilingüisme i el decret de trilingüisme. Classes en castellà ‘quan no toca’ Sobre l’ús social del català, Miquel Àngel Pradilla ha dit que la societat s’havia posat ‘una bena als ulls’. Segons ell, a Catalunya hi ha casos de centres educatius on alguns professors fan classes en castellà, contravenint la legislació. ‘Parlem, ras i curt, de professorat que fa classes en castellà quan no li tocaria’, ha insistit. ‘Tot i que manca un estudi sistemàtic —ha dit—, a l’escola catalana s’ha anat veient que la presència de la llengua castellana és molt més important que no ens pensem.’ Pradilla ha indicat que la immersió lingüística no funciona com un bloc, sinó que presenta uns usos molt matisats, i que ‘si es vol canviar la realitat sociolingüística s’ha de fer a partir d’una anàlisi acurada’.	En la línia de les darreres edicions de l’Informe sobre la situació de la llengua catalana, l’estudi relatiu a l’any 2014 indica un retrocés en l’ús del català com a llengua habitual. Segons aquestes dades, la xifra general de residents als Països és de 13.499.028 habitants, 100.000 menys que el 2013. Un 90,8% afirma entendre la … Continue reading L’informe anual sobre la situació del català alerta d’un retrocés en l’ús social →	L'informe anual sobre la situació del català alerta d'un retrocés en l'ús social	news	
https://www.vilaweb.cat/noticies/munte-demana-de-no-tenir-por-de-les-amenaces-de-suspensio-de-lautonomia/	24/06/2021	La vice-presidenta i portaveu del govern, Neus Munté, ha fet una crida a ‘no tenir por’ de les ‘amenaces’ de l’estat espanyol que recorden l’article 155 de la constitució que preveu la suspensió de l’autonomia. Munté, que ha participat en un esmorzar informatiu organitzat per Fòrum Europa Tribuna Catalunya, ha convidat també el govern espanyol i tots els que esmenten aquesta suspensió davant el 27-S a no témer ‘la democràcia’ i ‘escoltar el mandat democràtic de les urnes’. Neus Munté ha emmarcat les declaracions des de diferents estaments de l’estat i del PP recordant la capacitat de suspensió de l’autonomia si Catalunya declara la independència, enmig d’una ‘tendència a continuar mirant les eleccions com a ordinàries, quan no ho són’: ‘Ho veiem amb atacs frontals i gens dissimulats que porten a aquestes amenaces.’ Per la vice-presidenta, la fórmula per fer front a aquests ‘atacs’ passa per tenir ‘la consciencia ben tranquil·la i l’esperit constructiu que pretén arribar fins el final d’aquest procés i fer-ho plegats’. ‘Només podem manifestar que no ens fa por, que no tenim cap mena de por. Al contrari, convidem la gent que fa aquestes amenaces i declaracions que no tinguin por de la democràcia i que escoltin el mandat democràtic d’aquestes urnes.’ ‘Sabem el dèficit democràtic de l’estat i aquestes amenaces en són una mostra més. Si les urnes fan por, i no se saben llegir ni el resultat electoral ni les manifestacions en massa amb esperit cívic i propositiu, tenen un problema’, ha reblat. D’aquesta manera, Munté creu que la recepta perfecta per a contrarestar l’actitud que atribueix a l’estat és ‘treballar amb més cohesió interna, més ganes i amb el plantejament de no tenir por, ni cedir, ni arronsar-nos a les amenaces, respondre amb democràcia i urnes, que no són cap problema sinó la solució’. La ‘coherència’ de la CUP i les ‘complicitats’ La vice-presidenta també ha estat preguntada pel paper de la CUP el 27-S i per l’escenari que es pot obrir després, atpes que la formació de l’esquerra independentista no ha volgut participar en la candidatura amb CDC, ERC i les entitats sobiranistes. ‘És legítim i coherent dur a terme la seva pròpia candidatura i plantejament’, ha valorat, que tot i això creu que hi ha ‘molt en comú’ i ‘moltes complicitats’ amb la CUP, com ‘el mateix plantejament de les eleccions com a plebiscitàries i no convencionals’. ‘El seu programa i la seva llista estan clarament enfocats en eleccions plebiscitàries per culminar la transició nacional i assumir el procés constituent d’una Catalunya independent.’ Reunió Mas-Felipe VI D’una altra banda, la portaveu del govern s’ha mostrat molt sorpresa que, malgrat que ni el rei espanyol Felipe VI ni el president de la Generalitat, Artur Mas, hagin parlat de la reunió que van tenir, sí que ho hagi fet el president de Cantàbria, Miguel Ángel Revilla. ‘Trobo agosarades aquestes declaracions, tot i que ens hi té acostumats’, ha valorat Munté referint-se a les consideracions que va fer Revilla. A més, ha qualificat de sorprenent la ‘quantitat d’experts en gestualitat que té l’estat’.	La vice-presidenta i portaveu del govern, Neus Munté, ha fet una crida a ‘no tenir por’ de les ‘amenaces’ de l’estat espanyol que recorden l’article 155 de la constitució que preveu la suspensió de l’autonomia. Munté, que ha participat en un esmorzar informatiu organitzat per Fòrum Europa Tribuna Catalunya, ha convidat també el govern espanyol … Continue reading Munté demana de no tenir por de les ‘amenaces’ de suspensió de l’autonomia →	Munté demana de no tenir por de les 'amenaces' de suspensió de l'autonomia	news	
https://www.vilaweb.cat/noticies/el-pa-de-cada-dia/	24/06/2021	Vicent Andrés Estellés venia d’una llarga família de forners, i aprengué l’ofici al costat del seu pare. No és estrany, per tant, que aquest aliment estiga present en els seus poemes, amb referències directes o amb metàfores. Així, a ‘Horacianes’ suquem «molt de pa, com fan els pobres, en l’oli, que té sal i ha pres una sabor del pimentó torrat», mentre que a ‘M’aclame a tu’ escriu «seràs el rent que fa pujar el pa». Si la família de forners fou llarga, molt llarga, potser existeix una connexió entre el nostre poeta i els primers egipcis que varen aprendre a fer pa llevat. Fa uns 6.000 anys, alguna persona a la vall del Nil va observar que una pasta feta amb farina i aigua, després d’uns dies, començà a bombollejar i a créixer. I aquesta persona, o una altra, va trobar la manera d’emprar aquell producte per afegir-lo a una barreja de farina i aigua, pastar i coure la massa resultant. Obtingué així pa, un producte amb una textura i una aroma molt agradables, constituït per una corfa daurada i dura, que envolta un material paregut a una esponja. Després de cultivar les terres, després de pasturar els animals, els humans aprenguérem a conrear microorganismes. El primer pas per fer pa és la formació d’una massa. Es barreja farina, aigua i rent, junt amb un poc de sal. La farina és una substància complexa, formada sobretot per midó, amb quantitats menors de proteïnes. Entre altres, en la farina de forment es troben les proteïnes glutenina i gliadina. Quan es treballa la barreja per formar la massa, aquestes proteïnes interaccionen entre si i formen una xarxa elàstica en la qual queden embeguts els grànuls de midó, el rent i bombolles d’aire. La massa, aleshores, es deixa reposar, i és en aquest moment quan actua el rent. El rent és un organisme viu que transforma els sucres que provenen del midó en diòxid de carboni i etanol. El diòxid de carboni acaba bé en les bombolles d’aire, bé formant altres bombolles. I, com que el gluten és elàstic, el gas generat hi queda atrapat i la massa va augmentant de volum. D’altra banda, una part de l’alcohol s’evapora, omplint la sala de l’aroma dolça a pa fresc. Un altre aspecte de la fermentació consisteix en la producció de substàncies aromàtiques que donen a la molla del pa la seua aroma característica. Quan la massa ha multiplicat per dos el seu volum és el moment de tornar a pastar, de donar forma a les peces, i de deixar que es produeixi la segona fermentació. Quan les peces han tornat, de nou, a duplicar el seu volum, és el moment de fornejar-les. Al començament, les cèl·lules de rent continuen produint diòxid de carboni, la qual cosa explica que les peces augmenten de volum. En seguir augmentant la temperatura les cèl·lules de rent moren. A partir d’aquest moment, l’augment de volum dels pans es produeix per dilatació tèrmica i per incorporació de vapor d’aigua. La temperatura continua augmentant, amb la qual cosa els grans de midó absorbeixen aigua i gelatinitzen (a uns 60 ºC), i les proteïnes coagulen (70 ºC). Al voltant dels 100 ºC es genera vapor que s’incorpora a les bombolles. El procés d’augment de volum para quan es forma la corfa: en la superfície de la peça s’evapora la pràctica totalitat de l’aigua, que queda seca i dura. A més, en aquesta zona es produeixen les reaccions entre sucres i aminoàcids, que formen diferents substàncies de color marró i d’aromes molt agradables. El procés per obtenir un bon pa està sotmès a l’atzar. Si el procés de fermentació es para, el producte final no tindrà sabor ni volum. Però si la fermentació dura molt, el pa tindrà un sabor poc agradable. Es recomana, per tant, emprar el rent just i optar per una fermentació lenta. Si la temperatura de l’habitació de treball és alta gastes menys rent i, si és baixa, en gastes més. Si sembla que la fermentació va molt de pressa, introdueixes la massa a la nevera. Dos aspectes importants, a l’hora de fer pa, tenen a veure amb la farina i el rent. Hi ha diverses varietats de forment que donen farines amb un contingut diferent de proteïnes. Les farines per a fer pa tenen entre un 11,5 i un 13,5 % de proteïnes (farina de força). A més, recomanen emprar farina poc processada, que tinga encara carotè, que és un substrat sobre el qual treballa el rent per generar substàncies aromàtiques en la fermentació. Per això, en moltes receptes fan servir una part de farina integral. Pel que fa al rent, s’empra habitualment el llevat ‘Saccharomyces cerevisiae’, que s’adquireix en supermercats o en forns. Una altra forma d’afegir rent és mitjançant la massa mare, una barreja de farina i aigua que comença a fermentar de manera natural en uns dies. El que es forma en aquesta massa és un cultiu simbiòtic de llevats i bacteris productors d’àcid làctic que provenen de la farina integral o de l’ambient. El pa fet amb massa mare té un sabor lleugerament àcid per la presència d’àcid làctic. Els microorganismes, abans de l’elaboració del pa, es van emprar per produir begudes alcohòliques. El vi s’obtenia en la zona del Caucas fa 8.000 anys, i hi ha evidències d’un altre tipus de begudes fermentades encara més antigues. A més de produir nous sabors, aromes i textures, la fermentació permet conservar grans quantitats d’excedents alimentaris, ja que crea un medi àcid o alcohòlic que evita el creixement de microorganismes que deterioren els aliments. Des de llavors hem emprat rents i bacteris per desenvolupar processos biotecnològics per produir no sols pa i vi, sinó també cervesa, salsa de soja, formatge, iogurt, ‘kimchi’, xucrut… Coca amb olives, tomaca i herbes Al Mediterrani hi ha una llarga tradició de pans plans coberts amb oli, sal i altres ingredients: herbes, sardines, anxoves, ceba, tomaca, pimentons, olives, formatge… Són les nostres coques, les ‘focaccias’ i les pizzes italianes, les ‘fougasses’ franceses. La diferència respecte a un pa convencional és la presència de greix en la massa, en forma d’oli d’oliva o de sagí. La diferència principal entre les pizzes i les coques és que la massa de la pizza té poc de rent, per la qual cosa a penes augmenta de volum. Llig la recepta sencera a la web de Mètode. Fernando Sapiña Navarro. Director de l’Institut de Ciència dels Materials, Parc Científic de la Universitat de València. Què és Mètode?	Vicent Andrés Estellés venia d’una llarga família de forners, i aprengué l’ofici al costat del seu pare. No és estrany, per tant, que aquest aliment estiga present en els seus poemes, amb referències directes o amb metàfores. Així, a ‘Horacianes’ suquem «molt de pa, com fan els pobres, en l’oli, que té sal i ha … Continue reading El pa de cada dia →	El pa de cada dia	news	
https://www.vilaweb.cat/noticies/les-carabassetes-destiu/	24/06/2021	El carabassó és un cultiu fàcil a l’hort, la planta és rústica i de creixement ràpid, i sols demana llum i calor. Per tant, la sembrarem en passar el risc de gelada al camp. La sembra de les llavors a la terra dóna plantes amb arrels més fondes i potents, però si fa mal oratge, podem fer el planter protegit i després traure les plantes al bancal. Si fem planter o comprem les plantes, les mates han de ser joves quan les trasplantem. A vegades comprem plantes de viver amb flors, i això no és gens recomanable, ja que la floració i els primers fruits frenen el creixement de la planta, que, d’aquesta manera, s’endureix. Per tant, caldrà llevar les flors fins que la planta tinga una mida considerable. Pel que fa a la sembra, el marc de plantació per a aconseguir una planta compacta és d’un metre per un metre. Li agraden les terres fèrtils i ben femades; també l’aigua, però sense embassar, ja que és molt sensible a malalties de fongs, que augmenten amb l’excés d’humitat. Igual com les carabasses, les carabassetes tenen, en la mateixa mata i separades, les flors dels dos sexes. Ací el treball de les abelles és necessari per a pol·linitzar. Les flors mascle apareixen primer, de manera que, quan floreixen les femelles, llestes per ser fecundades, les abelles ja han après el camí. És convenient tenir dues o més plantes a l’hort perquè les abelles troben sempre pol·len disponible, tot i que les carabassetes són molt productives i una mata pot donar més de trenta peces, si tot va bé. Com veiem, la pol·linització és delicada. Un dels aspectes que afecta aquest procés i que preocupa molt els hortolans és la pèrdua de flors, que provocarà que, finalment, no es formen fruits. Una altra situació que impedirà bones fecundacions són les temperatures per sota dels 10 o 11 ºC al llarg del dia. El fruit creix ràpidament: entre cinc i set dies després de la fecundació arriba a la grandària comercial de 15 a 20 centímetres de llargària i 3 o 4 de grossària. Realment encara és un fruit molt jove, però les normes de comercialització actuals exigeixen que siguen rectes i no sobrepassen aquestes mesures. Això fa que es rebutge una part molt important de la collita, malgrat ser peces excel·lents. Nosaltres no farem cas de la normativa i aprofitarem els fruits fins que les llavors es marquen molt. El carabassó collit és molt delicat: es ratlla i es marca amb facilitat, ja que la pell és molt fina, així doncs el tractarem amb molta cura. Com que les carabassetes creixen molt ràpidament, en podrem collir pràcticament cada dos dies. Si algun fruit es passa de collita, el deixarem per a llavor. Això és quan la carabasseta és llarga i gran, de color crema a taronja i té moltes llavors dins. Per cert, tant les llavors com les flors de les carabassetes es mengen amb profit. Els mexicans, que en saben molt, d’això, prefereixen les flors masculines dels carabassons a les de les altres carabasses. Diuen que són més digestives, i se les mengen bullides o fregides. Com veiem, la carabasseta és una altra meravella per al nostre hort. Llig l’article sencer a la web de Mètode. Josep Roselló i Oltra. Tècnic agrícola. Estació Experimental Agrícola de Carcaixent. Què és Mètode?	El carabassó és un cultiu fàcil a l’hort, la planta és rústica i de creixement ràpid, i sols demana llum i calor. Per tant, la sembrarem en passar el risc de gelada al camp. La sembra de les llavors a la terra dóna plantes amb arrels més fondes i potents, però si fa mal oratge, … Continue reading Les carabassetes d’estiu →	Les carabassetes d'estiu	news	
https://www.vilaweb.cat/noticies/raquel-ricart-tot-te-un-temps-i-tot-temps-es-el-temps-de-cada-cosa/	24/06/2021	L’escriptora Taquel Ricart presenta la seva nova novel·la, ‘El temps de cada cosa’ (La Magrana/RBA, 2015), aquest dimarts 7 de juliol, a les 19:00, a l’Espai Vilaweb. L’obra va merèixer el darrer Premi El Lector de l’Odissea que organitza, des de fa més de deu anys, la llibreria l’Odissea de Vilafranca del Penedès. Fins ara, cada volum s’havia publicat a Proa, però ara s’inicia una nova etapa dins la col·lecció ‘Les Ales Esteses’ de La Magrana, sota el lideratge de Jordi Rourera, que també serà present a l’acte per presentar el llibre al costat de Jem Cabanes i de l’autora. Una oportunitat única per descobrir una de les autores imprescindibles de la literatura catalana des del País Valencià, que està essent protagonista d’un autèntic boom en els darrers temps. No és gens casual que en les últimes setmanes alguns dels premis més importants de la literatura catalana hagin caigut en mans d’autors que provenen del País Valencià, i és que aquest territori, com tots els que integren els Països Catalans, estan marcats per una forta vivacitat que a vegades costa de ser contemplada en el seu conjunt més ampli. Si Manuel Baixauli va aconseguir el Premi Joan Creixells amb ‘La cinquena planta’ (Proa, 2014), Joan Benesiu es va emportar fa pocs dies el Premi Llibreter amb ‘Gegants de gel’ (Periscopi, 2014) i Salvador Company va obtenir el Premi Pin i Soler de Novel·la amb una obra que Angle publicarà a la tardor: ‘Sense fi’. Tots tres autors han hagut de publicar a editorials del Principat de Catalunya per tal que s’hagin hagut de tenir en compte i també en consideració: ho han aconseguit. A base d’insistència ara sembla que estan vivint un celebratori moment dolç, indubtablement merescut. També és el cas de l’autora Raquel Ricart, que anys enrere va tenir un paper rellevant amb ‘Les ratlles de la vida’ (Tresiquatre, 2010), i que es va emportar un altre guardó indiscutible: el Premi El Lector de l’Odissea amb aquest ‘El temps de cada cosa’, que ara mateix acaba de sortir. Totes aquestes obres demostren que estem vivint una autèntica bomba per tal de valorar diverses generacions unides i mesclades d’autors d’una gran sensibilitat però també amb noves mirades lúcides i úniques, que s’escapen d’allò més comercial per explicar els secrets i els entreforcs d’una terra que ha patit una profunda devastació moral. Panorama que les darreres eleccions varen canviar dràsticament. Significarà això que els llaços entre els diferents espais geogràfics catalans començaran a canviar? Esperem que sigui així, ja que la situació d’abans era d’un quasi abandonament total que no ha pogut impedir que els autors, ferrenys, hagin continuat creant amb el seu gest indòmit de valentia i fúria. El Premi El Lector de l’Odissea és un premi únic a Catalunya però també en l’àmbit europeu, per això el converteix en un premi molt especial i absolutament diferenciat de la resta, i per això precisament ben cobejat, ja que es decideix a través de les decisions del Consell dels Cent Lectors, que reben els manuscrits i que els discuteixen entre ells a través de trobades en què la literatura i la vida a vegades són molt difícils de deslligar. Llavors un jurat format per dos representants del Consell dels Cent Lectors i quatre escriptors o traductors es reuneixen per tal de decidir qui s’emporta la glòria. En la darrera edició, Raquel Ricart es va erigir triomfadora, i ara ‘El temps de cada cosa’, l’obra mereixedora de la distinció, arriba per confirmar el seu talent però també el seu mereixement. ‘El temps de cada cosa’ és una ambiciosa obra coral, amb múltiples arcs temporals i escenaris i personatges, que s’entrellacen en un tornado sensorial, poderosíssim, de ressonàncies barroques a l’estil de José Lezama Lima, per tal de regalar un retrat ample d’una sèrie de vides tocades per la catàstrofe, però capaces de superar qualsevol obstacle amb un poder secret i sensual. Quan li demanem a Tina Vallès, escriptora i correctora i membre del jurat, què en destacaria de la novel·la, ella s’explica amb tota la passió que la caracteritza i que l’obliga a defensar la novel·la amb determinació: ‘La veu. Les veus. La veu de l’autora i les veus dels personatges. Que és una novel·la escrita en veu alta. La comences a llegir i és com seure en un sofà tou en un racó fresc, amb els peus enlaire i cap rellotge a prop: la veu i les veus creen un ambient que t’acull i et fa llegir a poc a poquet, perquè no hi sobra res i hi ha de tot.’ Si alguna cosa varen destacar els Lectors de l’Odissea, i també els membres del jurat, és aquesta capacitat que té l’autora per atrapar tot aquell que llegeix cada línia com si la lectura esdevingués un procés hipnòtic, indeturable. Un cop comences ja és difícil abandonar les seves pàgines, i el regust que et deixa és com el d’haver viscut una experiència inoblidable, catàrtica, guaridora. La seva essència perviu durant molt de temps, ja que els seus ecos segueixen reverberant dins de la màquina neguitosa de l’esperit. Sílvia Romero, escriptora i guanyadora del premi en la convocatòria de l’any anterior amb ‘El plagi’ (Proa, 2014), també té paraules elogioses dedicades a l’obra de Raquel Ricart: ‘Sobretot la capacitat de convertir allò concret en col·lectiu, perquè l’autora ens presenta uns escenaris i uns personatges que ens són propers, però els assumptes o matèries que ens mostra fan referència a temes universals. El que em va cridar l’atenció i em va captivar va ser, precisament, l’emotivitat de la història i la precisió amb què l’autora subministra la informació perquè tot plegat esdevingui realment interessant. Però sobretot valoro molt positivament la tria del punt de vista narratiu i l’hàbil utilització de diferents registres o recursos literaris.’ I és que Raquel Ricart, tot i que és molt àvida en el seu voler de connectar amb els seus llegidors, sempre intenta trobar tota una sèrie de mecanismes narratològics que no siguin els més habituals. La seva narrativa està dotada d’un punt experimentador que la fa inusual, però també l’allunya de tot allò més vist o prototípic. Precisament per això ‘El temps de cada cosa’ va destacar per damunt d’altres volums al llarg de les diferents fases eliminatòries: perquè sorprèn, perquè atrapa, i perquè es nota que ve d’una ploma que sap fer servir amb energia les seves cartes. Des de l’organització del Premi El Lector de l’Odissea sempre s’ha volgut apostar per autors importants però que potser han tingut dificultats per tal d’arribar al gran públic. O sigui: autors cabdals però secrets. Així fou com Jordi Cussà va guanyar amb el seu frapant ‘El noi de Sarajevo’, o Neus Canyelles amb l’intimista ‘L’alè del búfal a l’hivern’, o Esperança Camps amb el suggerent ‘El cos deshabitat’, o Jordi Tomàs amb l’aventurer ‘La mar dels traïdors’. Totes elles són obres que configuren un ventall ampli en una Biblioteca de Babel marcada pel gust més enllà dels gèneres o de les classificacions: una llarga corrua de premiats que encara ara es poden llegir com una cadena coherent en què el que predomina és el gaudi per la narració entesa des de totes les seves possibilitats. ‘El tems de cada cosa’ de Raquel Ricart viu, a partir d’aquest moment, al costat d’aquests autors com una integrant més en el llarg camí llarg de la literatura entesa com una forma de vida. Tot i que a vegades l’obra pot arribar a ser molt tremendista, els resultats emocionen de forma inevitable, i creen un sentiment vibrant en el seu clímax. Tina Vallès ho té clar: ‘Quan un llibre em commou no me’n perdo ni una línia, i això és el que em va passar amb la novel·la de Raquel Ricart, tot i la pressa habitual de la lectura quan fas de jurat. És especial per les veus que deia abans però també per tots els elements que combina, de València als Estats Units, de les taronges als indis americans, d’Ausiàs March a Phileas Fogg. A més, els personatges de Ricart són de carn i vísceres, són reals, tenen llum i fosca i desperten un munt d’emocions, sovint contradictòries, al lector.’ L’editor, Jordi Rourera, també té paraules elogioses per a l’obra de Ricart:’És un llibre que deixa pòsit. Que et torna quan l’has acabat, no pots deixar de pensar-hi. I et sotragueja per dins. L’experiència humana que s’hi expressa és rica i complexa. La narració, construïda per a captar l’atenció des del primer moment. La veu, càlida, propera, que et situa en un món de gent senzilla i humil. L’estructura de trencaclosques o de fuga musical, que et porta de València als Estats Units, dels anys 50 al segle XXI, i a poc a poc crea un món on tot encaixa. Hi ha pocs llibres que tractin els temes del perdó i la redempció, lligats a l’abandó dels fills o el fet de renunciar-hi. Són temes delicats, que només poden defugir el melodrama a través de l’estructura i l’estil. I Raquel Ricart aconsegueix una novel·la que emociona per com et va dosificant la informació, com construeix una història amb moltes ramificacions que es van entrecreuant. Com gasta una llengua saborosa, personal. Com es pot entretenir en un capítol on sembla que no passi res per aconseguir el grau més alt d’emoció per al lector.’ Aquest proper dimarts 7 de juliol, a l’Espai Vilaweb de Barcelona, disposarem d’una molt bona data i d’un gran lloc per tenir l’excusa de trobar-se amb aquesta obra i amb aquesta autora que tot just ara comencen el seu camí cap a la difusió i la seva lectura per part d’un públic que, potser no ho sap, feia temps que esperava un llibre d’aquest vigor. Ara és el torn dels lectors, de tots els lectors, per dir-hi la seva.	L’escriptora Taquel Ricart presenta la seva nova novel·la, ‘El temps de cada cosa’ (La Magrana/RBA, 2015), aquest dimarts 7 de juliol, a les 19:00, a l’Espai Vilaweb. L’obra va merèixer el darrer Premi El Lector de l’Odissea que organitza, des de fa més de deu anys, la llibreria l’Odissea de Vilafranca del Penedès. Fins ara, cada volum … Continue reading Raquel Ricart: ‘Tot té un temps i tot temps és el temps de cada cosa’ →	Raquel Ricart: 'Tot té un temps i tot temps és el temps de cada cosa'	news	
https://www.vilaweb.cat/noticies/mas-save-a-negociar-la-llista-sense-politics-pero-expressa-dubtes/	24/06/2021	El president de la Generalitat, Artur Mas, està disposat a negociar una llista cívica sense polítics en favor de la independència. També s’avé a estudiar la proposta de la CUP, que, a més d’una llista sense polítics, vol que immediatament després del 27-S es convoquin eleccions constituents, fet que implica que no s’investeixi cap president i que Mas sigui el president en funcions durant dos mesos o tres. Tanmateix, en una entrevista a 8TV, ha expressat dubtes sobre la viabilitat i la conveniència d’aquestes propostes. Mas ha dit que dubtava que fos convenient l’absència total de polítics a la llista: ‘Sense cap polític? Si es tracta de guanyar, es tracta de sumar-ho tot. Es tracta de sumar tot el millor. Hi ha polítics en aquest país que han fet una contribució decisiva, que han fet que el país sigui on és.’ Sobre això, també ha dit que caldria definir què significava un ‘polític en actiu’, què s’ha exclòs de la llista que proposen les entitats. Així mateix, creu que cal estudiar si és viable la proposta de la CUP de convocar eleccions constituents just després del 27-S. Aquesta opció, ha dit, podria ser considerada frau de llei. ‘Si ho fem així i ens ho impugnen, què haurem fet?’, s’ha preguntat. Una altra de les incerteses de Mas és si és convenient que els ciutadans tinguin tres eleccions en pocs mesos –les del 27-S, les espanyoles i les eleccions constituents, que serien el febrer o el març del 2016. Recuperació de la unitat Durant la entrevista, Mas també ha valorat que s’hagi recuperat la unitat entre els partits independentistes. ‘En el moment en què hi ha hagut unitat, han aparegut els nervis a l’altre costat’, ha assenyalat. Ha anunciat que ben aviat convocaria una cimera d’entitats i partits independentistes per a debatre la proposta de la llista civil. Serà una reunió per a analitzar amb detall la proposta de cadascú i, així, perfeccionar les idees que han sortit. Serà quan sàpiga els detalls de la proposta que prendrà posició a favor o en contra que la llista inclogui polítics. ‘Les eleccions són l’últim instrument legal que ens queda’ Artur Mas ha recordat que les eleccions del 27-S són l’últim instrument legal que tenen els catalans per a consultar a la ciutadania sobre la independència de Catalunya. ‘Hem d’aconseguir que aquest instrument no ens caigui’, ha dit. Per això ha deixat entendre que només convocaria els comicis si en veia clara la utilitat: ‘No ens podem fer un gol a la pròpia porteria.’ Vegeu el vídeo de l’entrevista sencera:	El president de la Generalitat, Artur Mas, està disposat a negociar una llista cívica sense polítics en favor de la independència. També s’avé a estudiar la proposta de la CUP, que, a més d’una llista sense polítics, vol que immediatament després del 27-S es convoquin eleccions constituents, fet que implica que no s’investeixi cap president … Continue reading Mas s’avé a negociar la llista sense polítics però expressa dubtes →	Mas s'avé a negociar la llista sense polítics però expressa dubtes	news	
https://www.vilaweb.cat/noticies/unio-es-dissol-a-barcelona-les-terres-de-lebre-i-el-bergueda/	24/06/2021	Unió Democràtica de Catalunya (UDC) de Barcelona ha informat aquest matí que es dissolia. L’executiva local ha penjat un comunicat a Twitter per anunciar també que vol renovar el partit a fons: ‘Fem una crida decidida per refundar Unió Democràtica de Catalunya en una nova formació política que permeti una majoria sobiranista al parlament català el proper 27 de setembre.’ La mateixa decisió ha pres UDC de les Terres de l’Ebre, segons el comunicat que ha penjat Pep Martorell, membre del partit. I a la tarda, Hereus de 1931, anuncien que Unió del Berguedà també s’ha dissolt. Els comunicats de Barcelona i de les Terres de l’Ebre tenen exactament el mateix redactat, que és el següent: «1. Donem suport al caràcter plebiscitari del 27 de setembre i a la defensa d’esdevenir un estat independent. Ens refermem en el posicionament que vam adquirir a principis d’any, que l’únic motiu per avançar les eleccions catalanes era substituir el referèndum que l’estat no ens deixa fer. 2. Estem al costat del projecte polític per al 27 de setembre que el passat 20 de juny va presentar el president Mas. De fet, en les darreres eleccions municipals vam agafar el compromís davant l’electorat de donar suport al projecte del president Mas, i que en aquell moment també representava Unió Democràtica de Catalunya. 3. Hem defensat al llarg d’aquestes setmanes la celebració d’un Congrés Nacional on el màxim de la militància pogués decidir el paper d’Unió Democràtica de Catalunya, després de la consulta del 14 de juny. Considerem que ni el comitè de govern, ni el consell nacional (sense punt previ de l’ordre del dia) no poden prendre les decisions d’aquestes darreres setmanes. 4. No reconeixem l’actual direcció d’Unió Democràtica de Catalunya com a representant del sentir de la majoria del partit. No la reconeixem ni pels objectius polítics de defensar una via política autonomista per a Catalunya, ni per les formes de presa de decisions i d’actituds internes del partit. 5. Fem una crida decidida a refundar Unió Democràtica de Catalunya en una nova formació política que permeti una majoria sobiranista al parlament català el proper 27 de Setembre. La democràcia cristiana que vol un estat independent sumarà esforços, com sempre, amb la majoria del poble català. 6. Ens sentim hereus de la Unió Democràtica de 1931 i portarem amb nosaltres el seu llegat polític en aquesta nova formació política que creiem més que necessària. 7. Convidem a l’encara militància d’Unió, als milers de persones que aquests darrers 5 anys s’han donat de baixa del partit i aquells que reclamen un projecte nítid demòcrata-cristià independentista a refundar Unió Democràtica de Catalunya en un nou partit polític.» Berguedà A la tarda Hereus de 1931 han informat que Unió Democràtica al Berguedà també s’ha dissolt i s’han passat en bloc a la plataforma d’Hereus de 1931. Aquest n’és el comunicat: ‘Ahir dimarts es va consumar la dissolució del Comité Executiu Comarcal d’Unió al Berguedà, després que la major part dels seus membres, què, entre d’altres, inclou tots els càrrecs electes del partit a la comarca (alcaldes, regidors, consellers comarcals i diputat provincial), presentessin la seva dimissió en bloc. El malestar general al Berguedà entre la militància arran dels diferents esdeveniments produïts al si del partit des de la Consulta del 14J i les seves posteriors repercussions (ruptura de la Federació amb CDC, expedients disciplinaris a diferents membres del Comité de Govern i militants, el no recolzament del caràcter plebiscitari de les Eleccions del 27S) s’ha traduït en aquesta dimissió generalitzada i la posterior dissolució del Comité Executiu Comarcal. Els resultats de la consulta interna d’Unió del passat 14 J, amb un resultat del NO del 93% i un pírric suport al SI del 6 %, el més contundent de tota Catalunya, feien notori el desencís de la militància comarcal amb la Direcció del Partit i el recolzament clar a les tesis del President de la Generalitat envers la posició que havia de prendre la ciutadania de cara a les properes eleccions del 27S que consideren plebiscitàries. Posteriorment a aquesta dimissió dels membres de l’executiva s’ha procedit a constituir una entitat gestora provisional de l’associació “Plataforma política Hereus UDC 1931” que defensa el ple sobiranisme de Catalunya mitjançant la Independència i advoca per unes eleccions de caràcter plebiscitari el proper 27 S, recolzant el projecte endegat pel President Mas el 20 de juny’. Nota de l’executiva nacional Per una altra banda l’executiva nacional del partit ja ha reaccionat i ha emès un comunicat en el qual diu que es nomenarà provisionalment una gestora per fer-se càrrec dels dos òrgans executius que s’han dissolt. Vegeu el text íntegre del comunicat: «D’acord amb la normativa interna d’Unió Democràtica de Catalunya, davant la dissolució d’un òrgan executiu –local, comarcal o intercomarcal– s’ha de constituir una gestora per al període de temps necessari fins que es reuneixi una assemblea del partit –local, comarcal o intercomarcal– que esculli una nova executiva. El secretari d’Organització del comitè de govern d’Unió serà l’encarregat de nomenar la gestora, tal com estableix el reglament d’organització territorial del partit.»	Unió Democràtica de Catalunya (UDC) de Barcelona ha informat aquest matí que es dissolia. L’executiva local ha penjat un comunicat a Twitter per anunciar també que vol renovar el partit a fons: ‘Fem una crida decidida per refundar Unió Democràtica de Catalunya en una nova formació política que permeti una majoria sobiranista al parlament català el proper 27 de setembre.’ … Continue reading Unió es dissol a Barcelona, les Terres de l’Ebre i el Berguedà →	Unió es dissol a Barcelona, les Terres de l'Ebre i el Berguedà	news	
https://www.vilaweb.cat/noticies/paquistanesos-del-raval-un-error-judicial-o-una-estrategia-politica/	24/06/2021	‘Res no compensarà el mal fet per la justícia espanyola.’ Ho ha dit a VilaWeb Benet Salellas, l’advocat que defensà els onze detinguts al Raval per un presumpte cas de gihadisme. Un cas que s’ha demostrat que era fals i que va portar onze ciutadans innocents a la presó (un encara hi és) i, més tard, a ser expulsats de l’estat espanyol (excepte un, que obtingué la nacionalitat espanyola). VilaWeb ha parlat amb els líders de la comunitat a Barcelona i amb l’advocat, just després de saber-se que el testimoni clau en què es basava l’acusació era un muntatge, i just abans de la concentració d’avui a la rambla del Raval, on es demanarà que es torni a obrir el cas i que els afectats rebin una indemnització. ‘No és cap sorpresa’ ‘Per a nosaltres això no ha estat cap sorpresa, ja sabíem que eren innocents’, diu a VilaWeb Mohammed Iqbal, secretari general de l’associació paquistanesa de Barcelona Camí de la Pau, que exigeix una compensació pels danys causats a les famílies i als acusats. En la mateixa línia es pronuncia Javed Ilyas Qureshi, president de l’Associació de Treballadors Paquistanesos de Catalunya, que va participar en el reportatge d’El Periódico en què es destapava l’enganyifa del cas. ‘S’ha sabut la veritat, però massa tard —diu—. Es va estigmatitzar la comunitat paquistanesa sense proves i sense motiu; no ha estat pas fàcil de refer la cohesió social.’ Però ara, una vegada coneguda la veritat a través d’un reportatge periodístic, què els passarà, als acusats? Per Javed i per Iqbal, hi ha poca cosa a fer per compensar el mal infligit, tant des d’un punt de vista social, al Raval, com des d’un punt de vista personal, per a les famílies afectades, que han vist estroncat del tot el seu projecte de vida a Barcelona. ‘No sembla un error judicial, sinó més aviat una qüestió política’ Ara cal reobrir el procés, diu Salellas, que ja no és l’advocat del cas (d’ençà de la sentència condemnatòria i per causa de l’emigració de la majoria de les famílies afectades a Anglaterra, el nou advocat és anglès). ‘En un país democràtic, la sortida més normal seria que la fiscalia reobrís el procés per causa d’un testimoni considerat fals —diu—. La sensació permanent en aquest procés és que no hi ha voluntat de fer-ho.’ Recorda que, fa un any, ja es van fer públics uns cables de WikiLeaks que demostraven que el testimoni sobre el qual es basava l’acusació era fals, però que la fiscalia va menystenir les peticions de la defensa. ‘Sembla que hi ha ciutadans que compten menys’, diu. I explica, amb contundència, que ‘mai no es va poder fer una defensa ben feta a causa de les negatives de la fiscalia en les peticions d’informació i documentació, cosa que fa pensar que tot plegat no va ser cap error judicial, sinó una qüestió política, com si en determinats moments calgués sacrificar segons quins ciutadans per demostrar una presumpta eficàcia policíaca i política’. Per Salellas, ara no caldria únicament una revisió jurídica del procés, amb les indemnitzacions i recuperació de drets dels acusats, sinó una revisió policíaca i política. ‘Cal exigir responsabilitats a qui va dirigir aquesta operació, com ho va fer i per què, i també exigir responsabilitats pels errors comesos.’ I recorda que Alfredo Pérez Rubalcaba i Joan Saura, ministre i conseller d’Interior d’aleshores, van defensar públicament l’operació. ‘Saura va arribar a dir que valia més pecar per excés que no per defecte’, recorda. La lluita contra el gihadisme a l’estat espanyol I no únicament això: per a Salellas la lluita contra el gihadisme a l’estat espanyol, ‘un debat tan actual i necessari’, ha estat deficient aquests últims anys. Fins i tot contraproduent, explica. ‘Sense voluntat de generalitzar, ja s’ha estudiat que els errors en operacions d’aquesta mena tenen un preu més alt, que va més enllà del patiment dels acusats.’ Posa d’exemple el cas d’un jove de Vilanova i Geltrú detingut en l’anomenada operació Xacal, que fou absolt però que després de l’operació va emprendre un procés de radicalització i ara és considerat efectivament un gihadista. Per Iqbal, Javed i Salellas, les noves revelacions del cas demostren allò que tant la defensa com la comunitat paquistanesa i diversos mitjans de comunicació, com VilaWeb, ja van defensar aleshores. I, tristament, demostra que ‘la policia i la justícia espanyoles actuen sovint a partir de consignes polítiques més que no pas a partir de proves reals.’ En la concentració d’aquest vespre tots plegats exigiran que les famílies dels condemnats siguin indemnitzades, que els qui van ser deportats puguin tornar a Barcelona i, sobretot, que sigui alliberat Maroof Ahmed Mirza, l’únic de tots onze condemnats que encara és a la presó, acusat injustament i sense cap prova de ser el cap de la suposada cèl·lula gihadista. L’etiqueta #Justicia11delRaval aplega els piulets sobre la concentració que es farà avui al vespre: Tuits sobre #Justicia11delRaval	‘Res no compensarà el mal fet per la justícia espanyola.’ Ho ha dit a VilaWeb Benet Salellas, l’advocat que defensà els onze detinguts al Raval per un presumpte cas de gihadisme. Un cas que s’ha demostrat que era fals i que va portar onze ciutadans innocents a la presó (un encara hi és) i, més … Continue reading Paquistanesos del Raval: un error judicial o una estratègia política? →	Paquistanesos del Raval: un error judicial o una estratègia política?	news	
https://www.vilaweb.cat/noticies/marcel-arias-guanyador-de-el-gran-dictat-no-estic-al-nivell-den-marius-serra-pero-soc-un-malalt-de-les-paraules/	24/06/2021	Finalment, després de vuitanta-vuit programes, Marcel Arias s’endurà aquest vespre el pot de ‘El gran dictat’. 98.070 euros, el més alt de la història del programa. ‘Kagú’ és la paraula que li ha donat el triomf. Admet que no en sap el significat però, com moltes altres vegades, s’ha servit de la intuïció. —El vuitanta-vuitè programa ha estat el de debò. Havíeu arribat a pensar que no guanyaríeu? —Doncs sí, ho havia pensat moltes vegades per diverses raons. Perquè veia que hi havia rivals molt bons que em podien arrabassar el pot; i perquè en molts programes em quedava a una lletra i no se m’acabava d’alinear la sort per encertar les quinze paraules. Em pensava que em passaria com en Pau Sabaté, un concursant que va participar en moltíssims programes, però que va veure com li prenien el pot. Tenia el seu fantasma al clatell. —Sou un malalt de les paraules? —No estic al nivell d’en Màrius Serra, però suposo que sí. M’agraden molt els jocs: resoldre enigmes, videojocs, jocs mentals… Suposo que també tinc memòria fotogràfica i quan m’apareix una paraula poc comuna en un llibre o un joc, tinc facilitat per a retenir-la. També hi ha ajudat que parli anglès i alemany. El meu pare parla nou llengües i a casa sempre hem tingut interès per saber idiomes i autors de molts països… Aquesta inquietud m’ha ajudat. —’Platihelmints’, ‘stakhanovisme’, ‘ilek-khan’ són paraules del cinquè nivell que heu arribat a encertar durant tot aquest temps. Les coneixíeu? —No. Suposo que és intuïció. Òbviament, també hi juga un paper la sort. Per exemple, en el cas de ‘stakhanovisme’, havia llegit un llibre que es diu ‘Arxipèlag gulag’. És d’un autor rus i, evidentment, hi apareixen moltes paraules eslaves. Segurament no hi apareixia ‘stakhanovisme’, però haver llegit el llibre em va ajudar a deduir com s’escrivia. 'A 'El gran dictat' els de ciències tenim avantatge.' —Sou biotecnòleg i curseu el doctorat a l’Institut d’Investigació Biomèdica de Bellvitge (Idibell). Els coneixements científics us han estat essencials per a saber paraules en desús? —Sí, i tant. Ser científic no vol dir que hagi de saber qualsevol paraula de biologia. Però, és clar, a la ciència moltes paraules tenen arrels gregues que es fan servir en molts altres camps. També reconec, i és una opinió que comparteixo amb molts altres concursants, que els de ciències tenim avantatge, perquè a ‘El gran dictat’ apareixen més paraules científiques que no pas paraules que no ho són. —La paraula que us ha fet guanyar el pot és ‘Kagú’. Ha estat intuïció? —I tant. No la coneixia i fins i tot he estat temptat de fer dues coses: primer escriure ‘Kegú’, amb e, i després treure la u i escriure-ho amb dues os. Però és que m’havia passat moltes vegades que, volent complicar-me, havia errat. De manera que he optat per fer-ho fàcil. —Ja teniu pensat què en fareu, dels diners? —Tinc pensat algun viatge llarg que m’agradaria fer, com ara agafar el tren transsiberià o anar a Costa Rica. A part això, no tinc projectes al cap, simplement viure amb tranquil·litat i suposo que tenir algun caprici de tant en tant. Tampoc no canviaré els meus hàbits perquè això què faig ja m’agrada.	Finalment, després de vuitanta-vuit programes, Marcel Arias s’endurà aquest vespre el pot de ‘El gran dictat’. 98.070 euros, el més alt de la història del programa. ‘Kagú’ és la paraula que li ha donat el triomf. Admet que no en sap el significat però, com moltes altres vegades, s’ha servit de la intuïció. —El vuitanta-vuitè … Continue reading Marcel Arias, guanyador de ‘El gran dictat’: ‘No estic al nivell d’en Màrius Serra, però sóc un malalt de les paraules’ →	Marcel Arias, guanyador de 'El gran dictat': 'No estic al nivell d'en Màrius Serra, però sóc un malalt de les paraules'	news	
https://www.vilaweb.cat/noticies/josep-cruanyes-a-qualsevol-altre-estat-europeu-el-cas-de-companys-shauria-resolt-en-cinc-minuts/	24/06/2021	‘Esperem que l’acte a París ajudi a posar en evidència l’estat espanyol’, diu Josep Cruanyes, coordinador de la Comissió de la Dignitat. Es refereix a la conferència d’avui al Museu del General Leclerc i l’Alliberament que ha de servir per a commemorar els setanta-cinc anys de l’arrest del president Lluís Companys a la capital francesa, i alhora per a denunciar internacionalment la negativa de l’estat espanyol a tornar la documentació catalana requisada pels nazis, també a París, l’any 1940. N’hem parlat amb Cruanyes en aquesta entrevista, en què assenyala la importància d’aquests documents que ara són a Àvila. —Quin significat té fer un acte a París de record dels setanta-cinc anys de l’arrest de Companys? —Posarem de manifest que encara no hem rebut cap resposta del Ministeri de Defensa espanyol, després de demanar-los que es retornessin a la Generalitat ‘els papers d’Àvila’, documents requisats de l’oficina de la Generalitat de Catalunya a París quan els nazis van ocupar la ciutat. Ho volem explicar a Europa. És un fet que té una gran transcendència i entenem que a Europa no es pot entendre que fets ocorreguts per la violència arran de l’ocupació dels nazis encara no hagin estat restituïts. Ho explicarem a París. La Generalitat, a París, era un govern perfectament legal i legítim a l’exili. L’acció dels nazis va ser totalment il·legal, contra un govern democràtic. A més, enguany fa setanta-cinc anys de l’afusellament del president Companys, arrestat també a París. 'Promourem les accions que sigui per posar en evidència l'estat espanyol.' —Quins efectes internacionals pot tenir l’acte de París? —Esperem posar de manifest aquest fet davant la societat francesa. Entenem que serà rebut com un fet incomprensible i com una situació anòmala dins d’Europa. Esperem que l’acte ajudi a posar en evidència l’estat espanyol per la requisa dels documents i perquè a hores d’ara encara no ha demanat perdó ni responsabilitats sobre l’assassinat del president Companys. En canvi, fa uns anys, al Palau de la Generalitat, vam promoure un acte amb el cònsol francès i el cònsol alemany. Tots dos, davant el govern català, van assumir la responsabilitat que havien tingut en aquella detenció i deportació. I van condemnar els fets. Explicarem que l’estat espanyol això encara no ho ha fet. —Quina importància té el contingut dels papers d’Àvila? —És l’arxiu reservat del govern de la Generalitat d’aleshores. Hi ha documentació molt sensible i valuosa. Hi ha, per exemple, un document sobre els contactes del govern i la Creu Roja internacional d’intercanvi de presoners. Hi ha un altre document del govern i el comitè de no-intervenció de la Societat de Nacions. També hi ha molta documentació sobre l’actuació i els problemes que hi havia entre el govern català i el de la república. Un altre grup important són documents sobre els problemes d’ordre públic a la rereguarda. —Per què hi posa tantes traves el govern espanyol després de tants anys? —És una qüestió molt greu i ho exposarem a instàncies europees. És inadmissible que hi hagi un país amb aquesta actitud quan hi ha un consens general a Europa que els actes relacionats amb la violència de la Segona Guerra Mundial han de ser reparats. Promourem les accions que sigui per posar en evidència l’estat espanyol. A qualsevol altre estat europeu el cas Companys s’hauria resolt en cinc minuts. Ja entenem que el Ministeri de Defensa espanyol no era conscient que en aquell arxiu, que hi ha milers de documents, n’hi podia haver de provinents d’aquella requisa, però és incomprensible que, un cop sabut, no faci res.	‘Esperem que l’acte a París ajudi a posar en evidència l’estat espanyol’, diu Josep Cruanyes, coordinador de la Comissió de la Dignitat. Es refereix a la conferència d’avui al Museu del General Leclerc i l’Alliberament que ha de servir per a commemorar els setanta-cinc anys de l’arrest del president Lluís Companys a la capital francesa, i alhora … Continue reading Josep Cruanyes: ‘A qualsevol altre estat europeu el cas de Companys s’hauria resolt en cinc minuts’ →	Josep Cruanyes: 'A qualsevol altre estat europeu el cas de Companys s’hauria resolt en cinc minuts'	news	
https://www.vilaweb.cat/noticies/pep-martorell-hi-ha-un-clam-de-molts-militants-per-abandonar-unio/	24/06/2021	Al bell mig del cisma d’Unió, els independentistes del partit socialcristià, aplegats en la plataforma Hereus UDC 1931, es constituiran en partit. Se’n farà la presentació, previsiblement multitudinària, aquest diumenge a la sala Barts de Barcelona. Serà un partit ‘per a refundar Unió Democràtica des de fora, recuperant-ne els valors fundacionals’, explica en aquesta entrevista Pep Martorell, director general de Recerca de la Generalitat i un dels impulsors de la plataforma dels independentistes d’Unió. El nom i l’estructura del partit se l’han quedat Duran, Espadaler i companyia. ‘La tradició, la memòria, són per a nosaltres’, diu Martorell. —No fa ni un mes de la consulta interna d’Unió, us han suspès de militància, us heu mogut i diumenge presenteu nou partit. Déu n’hi do. —Fa dues setmanes que parlem amb la gent amb qui hem impulsat la plataforma, s’hi ha anat adherint cada vegada més gent…. I tenim moltes converses per tot el país, amb molta militància, sobre què podem fer i què toca fer ara, i pensant en l’acte de diumenge. —I a quina conclusió heu arribat? —La gran majoria de la gent amb qui parlem, no a tot arreu, però sí en uns quants llocs, com a les Terres de l’Ebre, a Barcelona i a moltes altres comarques, ens diu que no té gens de sentit, això que fa Unió. No té sentit abandonar el president ni no participar en les converses per la llista del 27-S ni renunciar a un programa independentista. Un gruix molt important de la militància espera que la plataforma els proposi un nou projecte polític. —Com ha de ser aquest projecte polític? —Ara ho acabem de discutir. Hi ha un clam absolutament unànime en moltes comarques i entre moltíssims militants per abandonar Unió i formar un nou partit polític que refundi Unió Democràtica amb els principis de tota la vida. Diumenge hem de poder donar resposta a aquesta inquietud, perquè la demanda que ens fan centenars i centenars de militants és molt rotunda. No podem continuar en aquest partit, ja no és el que era, això no representa els valors fundacionals d’Unió ni el compromís que el país vol en aquest moment. No podem refundar Unió des de dins? Doncs ho fem des de fora. Ens diuen: ‘Oferiu-nos un nou partit en què puguem anar i que funcioni d’una altra manera.’ —El partit el constituireu de seguida? —Això toca fer-ho de seguida. Perquè tenim el 27-S aquí. Sóc prudent amb els terminis, perquè ara la cosa important és treballar pel 27-S. El missatge fonamental és que quedi clar a tota aquesta gent que amb vista al 27-S treballem per un projecte independentista de país, des dels valors d’Unió de tota la vida. El fet important és decidir com ens articulem. I la grandíssima majoria d’aquest 1.400 signants que tenim a la plataforma és que cal esdevenir una força política, però poso un punt de prudència en els terminis. 'No té sentit abandonar el president ni no participar en les converses per la llista del 27-S ni renunciar a un programa independentista.' —Però qui s’ha acabat quedant l’estructura i el nom històric d’Unió és la direcció actual. —Sí, però si em deixeu repetir una frase més o menys heroica que l’altre dia em deia un company quan jo li expressava aquest lament: els sants són al cel i tothom els pot reivindicar, en pot fer memòria i els pot recordar. A l’acte de diumenge hi haurà els fills de Carrasco i Formiguera, els descendents dels fundadors d’Unió… La gran majoria dels militants que fa quaranta anys, cinquanta o seixanta que hi són, seran amb nosaltres. Doncs ja està: la tradició, la memòria, són per a nosaltres. Els sants són al cel i tothom s’hi pot encomanar. —Si dieu de refundar Unió, el nom d’Unió hi haurà de ser, en la marca del nou partit, doncs. —Sincerament, no us ho sé dir. I no em preocupa especialment. Em preocupa poder transmetre de seguida que volem ser els hereus de la tradició d’Unió de l’any 1931. I això va més enllà d’un nom concret. —Quina mena d’estructura tindreu? Amb quins òrgans de direcció interns? —Quan veiem que hem de refundar des de fora, i començar des de zero, aquesta mena de qüestions surten. I molta gent ens comença dient que volen un partit transparent, on tothom sàpiga d’on vénen els diners amb què es finança, on els comptes anuals siguin públics; no volem un partit endeutat ni que hagi de demanar crèdits quan vénen campanyes electorals. Ha de ser un partit amb lògica paritària home-dona, i que respecti molt més l’autonomia de les seves locals. El moment és engrescador, per l’oportunitat de començar des de zero. Hi ha molta insistència en la qüestió dels diners, perquè Unió és un partit enormement endeutat, fruit d’anys i anys de gastar més diners que no tenien. I hi ha molta inquietud per a poder fer un partit transparent i amb els comptes equilibrats. —Duran diu que hi ha gent que se’n va d’Unió, però que també n’hi ha molta que hi entra. Quin perfil polític imagineu que tenen els que hi entren? —Suposo que és fàcil d’imaginar. Unió ha abandonat la possibilitat d’arribar a un estat independent com a projecte polític i s’ha quedat en un estadi més autonomista, de reivindicar increments d’autogovern, de blindatge de qüestions de llengua, cultura, sense anar gaire més enllà. Si efectivament hi ha gent que va a militar a Unió suposo que tindran aquest perfil, i que ara no era enlloc, o era al PSC… —O a Ciutadans, si és cert allò que deia Espadaler. —Ho vaig discutir amb ell una vegada. Em sembla que això forma part de les llegendes urbanes. Qualsevol anàlisi demoscòpica ben feta demostra clarament que aquest moviment de votant, com a fenomen remarcable, no existia. Tots ens podem divertir fent política-ficció sobre cap on aniran els nostres votants, però em sembla que és una opinió que no es pot demostrar que sigui certa. L’únic fet cert és que cada dia hi ha tres comarcals d’Unió que es dissolen. —Com enfoqueu el 27-S? Com s’hi hauria d’anar? —Nosaltres diumenge acabem de decidir què fem. I llavors estarem encantats que ens cridin i ens considerin per a parlar, amb la petita i humil força que puguem tenir. Personalment diria que hem arribat a un punt en què tots podem coincidir que qualsevol proposta serà bona mentre sigui acceptada per tothom; en què és més important un consens unànime que no quina és exactament la solució que es troba. D’una banda estic d’acord que la situació és molt excepcional i que quan la situació és excepcional calen solucions excepcionals. I aquesta ho és. Però també fem una cosa que cap territori en el món occidental no ha estat capaç de fer mai: fer un procés d’independència. A mi em costa de renunciar a un actiu com el del president, en un procés com aquest. Però si la situació és tan excepcional que s’arriba a una proposta que obté el consens dels partits implicats i de les entitats, tanquem-lo d’una vegada, i a totes.	Al bell mig del cisma d’Unió, els independentistes del partit socialcristià, aplegats en la plataforma Hereus UDC 1931, es constituiran en partit. Se’n farà la presentació, previsiblement multitudinària, aquest diumenge a la sala Barts de Barcelona. Serà un partit ‘per a refundar Unió Democràtica des de fora, recuperant-ne els valors fundacionals’, explica en aquesta entrevista … Continue reading Pep Martorell: ‘Hi ha un clam de molts militants per abandonar Unió’ →	Pep Martorell: 'Hi ha un clam de molts militants per abandonar Unió'	news	
https://www.vilaweb.cat/noticies/joan-mena-no-entendria-que-podem-no-safegis-al-projecte-dara-en-comu/	24/06/2021	Joan Mena, el portaveu adjunt d’ICV-EUiA al Parlament de Catalunya, és un dels signants del manifest d’Ara en Comú, una plataforma ciutadana en fase embrionària que vol unir forces d’esquerra abans de les eleccions espanyoles. Ahir es va presentar en societat a Madrid i Mena hi va anar com a representant d’ICV-EUiA. Molts assenyalen aquest moviment com una gran confluència d’esquerres que vol convertir-se en l’alternativa a Podem, però ell no descarta que acabin sumant forces. Diu que Catalunya en Comú pot ser un bon precedent perquè l’esquerra s’uneixi a les eleccions espanyoles. —Per què neix Ara en Comú? —És una plataforma ciutadana que, igual que va passar en les eleccions municipals, fa veure la necessitat que hi hagi una candidatura de confluència d’esquerres per a les eleccions generals espanyoles. De moment no és una plataforma formada per organitzacions polítiques. Una altra cosa és que al final deixin que s’hi sumin. EUiA, en representació d’ICV, hi venim a donar la nostra opinió sobre com s’haurien de crear aquestes confluències, i a escoltar què diran la resta de representants polítics. —És sabut que el pacte entre Podem i Izquierda Unida per a anar junts a les generals va fracassar. Ara en Comú neix per substituir aquesta aliança? —Jo entenc que no, no vol substituir res. Vol fer veure la necessitat que es produeixi una concordança de candidatures obertament rupturistes amb el règim del 78. Per tant, l’objectiu comú primer és fer fora el Partit Popular i després, una alternativa ciutadana. Això s’ha aconseguit a les eleccions municipals en ciutats com Barcelona, Saragossa, Madrid i altres de l’estat espanyol. —Al manifest, s’hi han adherit molts afiliats de Podem. Pot desencadenar un trencament de l’esquerra espanyola? —No. Si sorgeix una plataforma d’aquesta mena no pot ser contra ningú. Ha de ser una plataforma per sumar i confluir. Aquí no hi sobra ningú. Com més forces rupturistes s’aglutinin entorn d’una confluència d’aquesta mena, més fàcil serà el canvi a l’estat espanyol. 'Ara en Comú vol fer veure la necessitat que es produeixi una concordança de candidatures obertament rupturistes amb el règim del 78.' —Així doncs no descarta que Podem s’hi sumi. —Jo no descarto res. Aquí hi ha moltes organitzacions polítiques que coincidim en el diagnòstic sobre què passa a Catalunya i a Espanya. Izquierda Unida, Podem, ICV, Anova de Galícia, Compromís de València, Més de les Illes i EUiA, espero que treballem activament per una confluència amb vista a les eleccions generals. Per això no entendria que Podem no s’afegís al projecte d’Ara en Comú. —En cas que els camins de Podem i Ara en Comú vagin per separat, això podria afectar la possible coalició de Catalunya en Comú per al 27-S? —No. Els projectes són independents i autònoms. Si a Catalunya som capaços, que té pinta que sí, de crear una candidatura de confluència, i obtenim un bon resultat el 27-S, això podria ajudar que es creés una candidatura d’esquerres per a les eleccions generals. No s’entendria que en un escenari semblant, un dels actors renunciés a ser-hi. Jo crec que la ciutadania ens diu que el 24 de maig va funcionar i va haver-hi bons resultats, i que pot repetir-se. —Ahir Joan Coscubiela va ser designat cap de llista d’ICV pel 27-S. Seria un bon candidat per a encapçalar la llista de Catalunya en Comú? —Jo crec que hi ha diferents perfils que podrien encapçalar-la, i en Coscubiela n’és un. Ha estat un corcó de les polítiques corruptes del PP al congrés i està preparat de sobres. Podria ser perfectament candidat, però això no vol dir que ho puguin ser altres, com en Joan Josep Nuet o Teresa Forcades. No és important qui encapçala el projecte, sinó què hi haurà al darrere.	Joan Mena, el portaveu adjunt d’ICV-EUiA al Parlament de Catalunya, és un dels signants del manifest d’Ara en Comú, una plataforma ciutadana en fase embrionària que vol unir forces d’esquerra abans de les eleccions espanyoles. Ahir es va presentar en societat a Madrid i Mena hi va anar com a representant d’ICV-EUiA. Molts assenyalen aquest moviment … Continue reading Joan Mena: ‘No entendria que Podem no s’afegís al projecte d’Ara en Comú’ →	Joan Mena: 'No entendria que Podem no s'afegís al projecte d'Ara en Comú'	news	
https://www.vilaweb.cat/noticies/teresa-forcades-que-em-manipulin-es-una-possibilitat-he-de-vigilar/	24/06/2021	Teresa Forcades ens rep a la casa de Gràcia on va viure de petita. És on ha tornat, ara que tot i ser encara monja, s’ha exclaustrat. La trobem sense vel, amb el llibre ‘Viure, morir i nàixer a Gaza’, de David Segarra damunt la taula, i atenent trucades telefòniques de benedictines de 99 anys que la troben a faltar. Deixa la porta de casa oberta (‘al pis de sota hi viu més família, i així passa l’aire’), té la cara força alegre i prou ganes de parlar. Forcades es mostra oberta a la llista unitària sense polítics, comenta sense cap acritud les baixes a Procés Constituent, matisa les diferències entre Podem a Espanya i la secció catalana, i avança detalls que li agradaria veure a la Constitució Catalana. —Us agrada la proposta d’una llista sense polítics pel 27-S? —Davant la pregunta si una llista sense polítics, que no condicionés cap tipus de govern, i servís per suplir el referèndum, la meva opinió personal és que hi estaria d’acord, i que el Procés Constituent hi estaria d’acord, o hi hauria d’estar. És un gest que diu: no pot ser que com a poble no se’ns reconegui el dret d’autodeterminació. I he llegit que tècnicament es podrien convocar eleccions gairebé immediatament. Dos mesos. Ara, si comencem a parlar de sis mesos, o d’un any, o sobretot, si parlem d’un govern, aleshores la meva opció és molt clara: per a fer govern has de preguntar a la gent quin projecte de país. No només si volen la independència o no. —Si es convoquen entre els dos mesos, doncs, seguiu pensant que la llista civil és una bona idea —Crec que hem de pressionar per això fins al final. —Alguna gent ha deixat Procés Constituent aquestes setmanes. Per què ha passat? —Des del principi hem estat transversals. Gent d’ICV s’ha apuntat, gent de la CUP també. El 14-J anem a una assemblea general i faig una proposta que inclou confluència amb tots. Molta gent diu que plantejo un front on la CUP ja va anunciar que no hi seria en un bloc electoral. I per tant gent de Procés va dir: doncs anem cap a l’espai de la Crida Constituent-CUP. I jo ho entenc. I si jo fos la gent, no sé què faria… Perquè no és fàcil. I no hi ha cap garantia. Hi ha gent que m’ho diu: no hauràs acabat de sortir del Monestir per acabar no fent res? Jo crec que intentar-ho ja és fer alguna cosa. Ara, el resultat ja no el sé. I si no pot ser, no pot ser. Però intentar-ho. Jo entenc perfectament la gent. —Us heu vist amb els crítics? —Sí. Perquè hi ha corrent crític que no ha marxat. I això està molt bé. Si parlem de pluralitat no hem de desitjar l’uniformisme. La meva tesi doctoral és sobre la unitat en la diversitat. Ells perquè es queden? Perquè em diuen ‘ja obrireu els ulls, ja!’ I potser tenen raó, i estaran allà per a fer de pont. Són els millors sentinelles. Em diuen: no et deixaràs manipular? Doncs mira, mentre els tingui a ells, ho tinc difícil, perquè estant a la que salten. És bonic, això. No som un moviment caòtic, anem junts, l’objectiu és una Catalunya independent d’esquerres. Però aquest corrent ens diu: ‘us heu equivocat de mètode. Amb aquests no farem res i després serà massa tard per anar amb la CUP’. —Procés Constituent quan acabarà decidint si conflueix amb ICV i Podem? —Aquesta setmana. Si el 3 d’agost és quan es convoca eleccions pel 27-S, nosaltres ens hem de mullar aquesta setmana. El nostre Grup Promotor al final és el dia 18. I el Grup decidirà, a partir del que haurà vingut de les territorials. Perquè al grup haurien de venir els seus representants. —Com és que es vol aliar amb Iniciativa si sou anticapitalista? Perquè ells no ho són —Em puc alinear amb Iniciativa, EUiA i amb Podem perquè tenim el compromís de fer un procés constituent. I això és l’obertura de l’espai que farà que el poble decideixi quin model de país vol. I és l’oportunitat millor per a fer-lo anticapitalista. —Faig com els crítics: i si us manipulen? Independentistes, la Forcades va amb nosaltres! —Jo crec que això és una possibilitat. Per desgràcia, la política no hauria de tenir res a veure amb això, però aquesta és la queixa. La crítica és claríssima. Ara, qui no vulgui pols, que no vagi a l’era. L’altra cosa és dir: perquè no em puguin manipular, o que sembli que em manipulin, no he de fer res? Que ho sembli, mira, m’és igual. Jo segueixo a un home que es diu Jesús, que pobre home li van dir de tot. O Casaldàliga. Grans sants, però en vida només reben que garrotades. Això ho tinc assumit. Però a banda que ho sembli, que no sigui veritat. Perquè pot ser de veritat. I això sí que he de vigilar. Amb això estic. —Podem de Castella és més centralista que la resta? —Jo crec que sí. M’ho sembla. Tot i que aquí hi ha un subgrup espanyolista, que com sabeu ha perdut. I l’Albano, en el seu punt vuit del programa, més clar no pot ser: el procés d’aquí no és depenent. I és el que va tenir més vots. El Podem català estan més propers a l’autodeterminació que el podem espanyol. —En canvi, l’Iglesias no: en el marc actual, no es pot preguntar als catalans. Un desconcert total. —Jo tamb ho crec. I ho vaig escriure en un article a VilaWeb, que no pots anar reivindicant aquesta democràcia des de baix quan acceptes que el marc legal pot determinar. I que només pots fer allò que és legal. Això mateix dic a Mas. Si només vols fer allò que és legal, mai farem el que voldrem. Si hem d’esperar que la independència sigui legal, la probabilitat és que no la fem mai. I ara per ara l’anticapitalisme, fins i tot la socialdemocràcia, no són legals. Per això la meva cosa és desobediència institucional. Imagina’t que la confluència que vull amb ICV i Podem es dóna, que guanya el 27-S, i té el suport de CUP i ERC per a fer govern. Doncs no farem res si no hi ha el poble al carrer. Això que jo vull és una revolució. —Albano Dante, de Podem. Me’l llegeixo i penso: aquest home el que vol és un canvi de govern autonòmic. No m’interessa gens, a mi. —Nosaltres des de Procés tenim dues línies vermelles: assegurar el compromís d’un procés constituent no subordinat. Ells no en volen dir unilateral, perquè els sona que t’és igual el que facin. I certament jo preferiria que fos fratern. Però una cosa és fratern i l’altra, subordinat. No hem de demanar permís a ningú. Aquí movem fitxa nosaltres. I l’altra línia és que això ha d’anar de baix, a dalt. Això vol dir que l’encapçalament, en aquesta confluència, si no hi ha acord, s’ha de fer en primàries. —Imaginem la constitució catalana. Què us agradaria que hi posés. —Que la propietat privada no és un dret absolut. Això la doctrina social de l’església ja ho diu. I crec que una majoria de la gent ho entendria. Perquè ara passa que jo puc tenir tot de menjar i deixar-lo podrir, perquè és meu, mentre miro com et mors de gana. Però necessitem gent que ho lluiti, això. O el tema del deute. No vull un estat que comenci endeutat. Com diu David Fernández, endeutats per 128 anys: sis milions diaris d’euros que se’n van cap de les arques catalanes a unes entitats financeres que han especulat amb el deute, i canviant la Constitució. Ja n’hi ha prou. És una burla a la cara. —Doncs Iniciativa té un deute econòmic considerable. —Si a mi Mas em digués: vull fer un procés popular amb la gent, des de baix, no me’l creuria. Però si me’l firma, endavant. Com amb Iniciativa. Amb qui no em vull aliar no és Mas o CiU, és amb les polítiques neoliberals. Almenys Mas és honest. Si els altres enganyen, ja s’ho trobaran. Ja ens ho trobarem. Mas diu que hem d’assumir la nostra part de deute i que el TTIP és fantàstic. Com vols que no intenti facilitar en aquest país una transició nacional allunyada al màxim d’aquestes polítiques? I crec que sumem. Que podríem sumar. Convido al Mas a estar contra el TTIP i el Consorci Sanitari i de treure el Boi Ruiz, a revertir totes les privatitzacions i el deute, i llavors me l’estimo tant com a l’Herrera. Si algú em diu que no li agraden les meves polítiques, no hi puc pactar. Si en canvi algú diu que sí, potser m’enganya, i jo m’he d’espavilar a blindar-ho. A deixar-lo sol en un moment decisiu, i caure perquè ha traït dels pactes. De qui vols que em fiï, sinó? —De ni Déu. —Home, això… —Tinc una teoria: Samsó va perdre la força en perdre cabell. Forcades ha perdut la força en perdre el vel. —Espero que no. Si no m’haguessin dit que me’l tragués, no me l’hauria tret, és com vaig més còmode, i hi tornaria a anar. Ara vaig sense vel i veurem què passa. Certament no ha estat pressió de l’extrema esquerra, sinó que m’ho ha demanat la comunitat i el bisbe. Jo no he deixat de ser monja, i podria anar amb el vel. Però m’han ofert aquesta fórmula, una exclaustració temporal i després tornar, i m’han demanat que no vagi amb el vel. Sinó semblaria que sigui una opció del monestir i no és el cas.	Teresa Forcades ens rep a la casa de Gràcia on va viure de petita. És on ha tornat, ara que tot i ser encara monja, s’ha exclaustrat. La trobem sense vel, amb el llibre ‘Viure, morir i nàixer a Gaza’, de David Segarra damunt la taula, i atenent trucades telefòniques de benedictines de 99 anys … Continue reading Teresa Forcades: ‘Que em manipulin? És una possibilitat. He de vigilar’ →	Teresa Forcades: 'Que em manipulin? És una possibilitat. He de vigilar'	news	
https://www.vilaweb.cat/noticies/romeva-no-compto-els-vots-a-barcelona-en-comu-en-el-no-a-la-independencia/	24/06/2021	Raül Romeva té ara temps per a la reflexió, lluny de la urgència de la primera línia política. I ho aprofita per continuar el discurs independentista que va començar dins d’Iniciativa i que el va portar a plegar-ne per incompatibilitat amb la posició del partit envers el procés. D’ací al 27-S no pensa implicar-se en cap altre projecte polític, per respecte al partit en què va ser eurodiputat durant deu anys. En aquesta entrevista parla del paper d’ICV, del de Barcelona en Comú i d’aquest mig milió de votants del sí-sí el 9-N que el 24-M no van votar ni CiU, ni ERC ni la CUP. —Com veieu l’independentisme després del 24-M? —Hi ha hagut 1,4 milions de persones que han votat candidatures explícitament independentistes. El missatge que llegeixo és que no hi ha cap suposat refredament. —Però sí que hi ha gent que té la sensació de refredament. —En clau interna em preocupa aquest missatge, perquè és una manera de veure l’escenari més negatiu que no és, i de vegades tinc la sensació que pot acabar essent una excusa per a no implicar-se fins allà on toca. De vegades veig un excés de pessimisme. I em preocupa. Perquè les dades són les que són: si mires els últims tres anys, el canvi de paradigma que hi ha hagut és històric. I socialment jo aquest desinflament no l’he vist. A més, hi ha molta gent que legítimament ha pogut fer la desconnexió del marc institucional existent i no necessàriament ha d’haver connectat amb l’oportunitat que significa fer un estat nou. —Potser no han fet aquesta connexió per la imatge de disputes internes en l’independentisme. —Sí, però també penso que aquest enfrontament és més mediàtic que no real. I he tingut algunes experiències que demostren que determinades imatges de discrepància o d’enfrontament no ho són tant. Però una frase o un gest tret de context i magnificat en un article donen la imatge que això és així. —De tensió, n’hi ha. —Sí, i és lògic que n’hi hagi. Forma part de la complexitat del moment. Però m’inquieta més que hem tingut massa vocació de parlar i poca d’escoltar. Hi ha molta gent que fa temps que ha fet un canvi de xip. I n’hi ha que entén que el sistema operatiu és obsolet però encara no té clar el nou que vol incorporar. A aquests potser no els hem escoltat prou, i en canvi hi ha hagut un excés de missatge, de dogma, d’instrucció, de retret a molts d’aquests plantejaments. No és fàcil per a molta gent de fer el canvi de sistema operatiu. —Dieu que fa falta escoltar més. —Hi ha gent que està d’acord que cal un canvi de model, que el sistema econòmic i social no funcionen, que hi ha poca esperança de canvi constitucional a Espanya, però que pensen que a Catalunya hi ha unes dinàmiques, unes oligarquies i uns poders que tampoc no els convencen. Això els converteix en antiprocés? No. Potser aquesta gent busca una altra manera de canalitzar el procés i el canvi. S’han fet categories i divisions que per escrit són fàcils però que la societat no suporta. —Quan parleu d’aquesta gent penseu en Ada Colau? —Sí. Ada Colau i més gent són manifestament favorables al dret de decidir. Ho han dit i ho han expressat. I, en el seu cas, va votar sí-sí, a favor de la independència. Però a molta d’aquesta gent no els convencen els companys de viatge. Ni tampoc tenen clar que això serveixi per fer el canvi de paradigma que voldrien veure en el terreny institucional. Parlem-ne. L’oportunitat que per a mi ens ofereix el 27-S és que a Catalunya podem fer una cosa nova, podem disposar d’una plataforma que ens permeti d’avançar des del punt de vista de la regeneració política. Aquí podem trobar una connexió fàcil amb molta d’aquesta gent. 'Les disputes internes en l'independentisme són més mediàtiques que no reals.' —I què significa Barcelona en Comú? —Eixamplar el marc del debat. Aquestes categories que es fan a favor o en contra, entre convençut i indecís… Si no estàs convençut al cent per cent t’acaben comptant com a contrari a la independència. Crec que això és un error. Perquè és legítim que tothom sigui allà on vulgui i perquè aquest procés ha de ser com més ampli millor, i això implica que hem d’acceptar que hi hagi gent que vegi les coses d’una manera diferent. La diversitat no és cap problema, sinó una virtut del procés. I, de cara enfora, en la mesura que això sigui vist com un procés transversal, guanyem credibilitat. —Les crítiques a Ada Colau i a Barcelona en Comú són per la poca claredat. —Sí, però és una lectura interessada. És bo i necessari que amb vista al 27-S almenys seixanta-vuit diputats es posin d’acord a signar un document per començar un procés constituent cap a la república catalana. Vull pensar que això és possible. Una cosa és aconseguir aquests seixanta-vuit diputats i una altra és pressuposar que si no formes part d’aquests seixanta-vuit et comptaran en els que són contraris. Formacions com Podem o com Ada Colau són a la frontissa. Si fem una barrera estricta entre els que ja estan convençuts i els que no, els aboques cap allà. Dins de Barcelona en Comú hi ha gent que en un referèndum votaria sí. —Però com els comptem? Si el 27-S és un plebiscit bé cal traçar una línia. —Sí, d’acord. Però una cosa és quin és el mínim necessari per a començar. Si tens tres o quatre llistes que explícitament diuen en el programa electoral que començaran a caminar cap a la independència, això és fàcil de comptar. Ja tindràs clar el sí. Hi haurà unes altres llistes que diran que volen impedir això: el no el tindràs fàcil. I després hi haurà llistes que et posaran molts condicionals. Aquests no els podràs comptar en el sí a la independència però tampoc en el no. No podem posar al mateix sac de Ciutadans Podem i Barcelona en Comú. —Però no seran al costat del sí. —En l’inici no seran al costat del sí. Però el seu matís és important. Crec que és necessari de tenir aquesta majoria per a començar a caminar; tant de bo que hi hagués més formacions que les tres que ja s’han manifestat a favor de la independència. Això és obert. I som en un període d’especulació. —Quan s’hagi de votar sí o no a l’inici d’un procés constituent els matisos no hi cabran. Perquè un sí és un sí i un no és un no. —Perquè aquesta declaració camini necessitarà seixanta-vuit diputats. Només podran sortir de formacions que explícitament llegeixin aquestes eleccions en clau plebiscitària. És veritat que hi haurà formacions que potser jugaran amb l’ambigüitat i a l’hora de comptar serà més difícil. Però a l’hora d’analitzar els resultats em preocupa no únicament el dia 27, sinó també el 28 i el 29 i el 30. I és molt important començar a caminar, però tampoc no hem d’oblidar que vindran eleccions espanyoles i que moltes d’aquestes formacions condicionen aquesta posició a allò que passi a l’estat. 'Si no estàs convençut al cent per cent t'acaben comptant com a contrari a la independència.' —L’estat no canviarà pas la línia. —Si a l’estat no hi ha un canvi en la línia del que aquestes formacions proposen els seixanta-vuit diputats es poden convertir més endavant en vuitanta o vuitanta-cinc. I aquesta és la incògnita de què parlo. —Com veieu el paper que fa ICV? —Fa allò que ha dit que volia fer, que és sumar. Hem de reconèixer que la seva decisió a Barcelona ha funcionat. Hi ha una cara visible que és Ada Colau, que ha liderat el projecte, i també hi ha hagut una generositat d’ICV de posar-se al servei d’aquest nou projecte. Entenc que cobreixen un espai que existeix i posen de manifest que a Barcelona hi ha 175.000 votants que confirmen que aquesta realitat existeix, de gent que demanava un canvi, que ha vist en la suma de forces una oportunitat i que no necessàriament s’oposa al debat nacional. Hem de fer la lectura que aquesta Catalunya existeix, i l’has d’incorporar al debat i al procés constituent. —Però una cosa són les eleccions municipals i una altra el 27-S. —Sí, i em consta que hi ha gent que ha votat Ada Colau perquè volia que guanyés Barcelona en Comú, essent declaradament independentista. Ja veurem si aquesta experiència que ha funcionat a escala local és reproduïble a escala nacional. —Si aquesta experiència a Catalunya incorpora Podem, que és manifestament contrari a la independència… —Aquest és el debat. I és on tinc els interrogants. Que jo sàpiga no ha quedat tancat. Jo aniria amb compte de fer una lectura automàtica en clau nacional del que ha significat Barcelona en Comú. Perquè hi ha moltes variables que es tenen en compte en clau local que no afecten necessàriament en clau nacional. I no ens enganyem: hi ha un Jaume Asens, que és de Procés Constituent i de Podem que s’ha declarat independentista. En clau espanyola ja hem vist com s’han situat, els de Podem: sabem quins són els seus límits, que són molt per sota del que seria raonable fins i tot des d’un punt de vista federal. El dubte que tinc és com gestionaran això a escala catalana. —Independentistes d’ICV ens diuen que ara mateix no tenen referent electoral per al 27-S. —Sí, i molta d’aquesta gent va votar Barcelona en Comú. És gent que a Barcelona ha tingut clar que podia votar Barcelona en Comú, pel que significava, però que potser no comprarà el mateix experiment a escala nacional. Perquè el 27-S demanen un compromís molt més clar amb vista a iniciar el procés constituent. Aquí és on hi ha la incògnita, i per això no compto els 170.000 vots de Barcelona en Comú en el no. Hi ha una xifra d’aproximadament mig milió de persones que no se senten còmodes amb l’estatus quo i que no han acabat de fer el pas per a votar sí en un plebiscit. Aquesta bossa de gent existeix, i és aquí on hem de posar tota l’empatia possible per a escoltar. —Formareu part de la nova associació d’independentistes d’ICV que és a punt de constituir-se? —Vaig deixar Iniciativa perquè feia i faig un relat que en aquests moments no és el que ICV fa públicament i no em sentia còmode fent un altre discurs. Aquesta va ser la raó. I tampoc no puc amagar el fet que he estat deu anys diputat al parlament europeu, perquè ICV hi va creure. Per tant, tinc una responsabilitat personal amb ICV, i això em porta a no pensar a incorporar-me en cap altre partit polític com a tal. Ara, sí que faig molt activisme social, des de la reflexió. Sóc més en el camp de l’activisme i les entitats que no en els partits. —No entrareu en cap altre partit amb vista al 27-S? —Fins al 27-S segur que no. —Francesc Homs va dir que teníeu categoria per a formar part del govern. Us hi veieu, després del 27-S? —Ja ho veurem, ja ho veurem. Sí que veig molt clar que una de les feines més importants a fer després del 27-S si hi ha aquesta majoria és treballar l’escena internacional, enfortir la dimensió constituent de cara endins i de cara enfora. I en aquest sentit és veritat que amb el conseller Homs hem tingut molta relació, no d’ara sinó d’abans; ens coneixem de la universitat. I també tinc relació amb l’Oriol Junqueras i la Marta Rovira. —Us deuen haver fet ofertes d’alguna mena… —És que ara mateix parlar d’ofertes abans del 27-S és especulatiu, perquè dependrà de què surti, dels acords que hi hagi… Que jo hi estic disposat, i amb voluntat de treballar per això, sens dubte. —Amb quin paper? —Primer alguns t’hi han de voler. I tu també te n’has de veure capaç. Ja en parlarem, si toca parlar-ne i amb qui toqui parlar-ne. —Per què no us va convèncer la idea de presidir l’ANC? —És que aquestes coses no poden ser una qüestió circumstancial. Allò es va produir una mica circumstancialment. Es va donar una circumstància i de cop i volta algunes persones van pensar que jo podia ser una opció. Però jo vaig considerar que ni tenia el perfil ni era el que en aquell moment no podia aportar. En el meu cas, això va ser un fet anecdòtic. I agraeixo a la gent que va pensar en mi. Però no em veia en aquest paper. Igualment faig moltes coses amb l’ANC, organitzant xerrades a tot arreu. La col·laboració hi és i hi serà.	Raül Romeva té ara temps per a la reflexió, lluny de la urgència de la primera línia política. I ho aprofita per continuar el discurs independentista que va començar dins d’Iniciativa i que el va portar a plegar-ne per incompatibilitat amb la posició del partit envers el procés. D’ací al 27-S no pensa implicar-se en … Continue reading Romeva: ‘No compto els vots a Barcelona en Comú en el no a la independència’ →	Romeva: 'No compto els vots a Barcelona en Comú en el no a la independència'	news	
https://www.vilaweb.cat/noticies/angeles-ribes-magradaria-que-psc-i-cs-arribessin-a-acords-a-catalunya/	24/06/2021	Ángeles Ribes és la regidora de Ciutadans a Lleida que ha arribat a un pacte amb el PSC del paer, Àngel Ros. Ribes, amb família lleidatana, va arribar a la ciutat quan tenia onze anys. Ribes és nascuda a Jaca (Osca), té quaranta-set anys i a Lleida hi ha viscut des de petita, tret dels anys que va passar a Barcelona estudiant disseny de roba. Ahir, a la mateixa hora que l’ANC i Òmnium havien convocat una manifestació a Lleida contra aquest pacte, Ribes atenia VilaWeb telefònicament. —Per què pacteu amb Àngel Ros? —Vam arribar a un acord, que ja és públic. No es va pactar un acord de govern, ni cap benefici per als regidors de Ciutadans com s’ha dit. Vam arribar a un acord, i ja està. I això hem fet. —Us en fieu, de Ros? Ho dic perquè fa un any semblava independentista —No es tracta d’això. Els acords quan se signen hi són per a complir-los. I si no es compleix ja es prendran les mesures oportunes. Però en principi no he de desconfiar de la paraula del senyor alcalde, ni del PSC de Lleida. —Un pacte PSC-Ciutadans seria aplicable a tot Catalunya? A Lleida comença una nova relació entre tots dos partits? —No ho sé. Ho hem aconseguit aquí. Però jo no sóc al comitè executiu de Ciutadans. —I personalment, us agradaria que s’arrbés a pactes a Catalunya amb el PSC? —M’agradaria que s’arribés a acords en pactes anticorrupció, per la transparència, regeneració democràtica i per la lleialtat institucional. —Quins canvis lingüístics hi veurem, a la ciutat de Lleida, a banda la declaració d’intencions? —La revisió del reglament lingüístic s’haurà de portar al ple i a exposició pública. I serà una normativa adient a les lleis vigents. Per exemple, una de les coses que proposem és que les empreses que vulguin fer una licitació o obra amb l’ajuntament no hagin d’enviar la documentació únicament en català, sinó també en castellà. —I els rètols dels carrers hauran de ser bilingües, per exemple? —No hem entrat tant al detall. Sí que hem demanat que la informació que l’ajuntament envia als ciutadans sigui bilingüe. No hi veig problema. —Aquests dies veiem Rajoy perdut per Europa perquè no parla anglès. Creieu que el model lingüístic espanyol és útil per a anar pel món? —Nosaltres proposem 40% en castellà, 40% en català i 20% en anglès. I crec que amb això milloraríem les capacitats lingüístiques de tots els alumnes. No defenso el model del senyor Rajoy. I al Congrés dels Diputats també presentarem canvis als models d’educació. 'Després de tants anys d'intentar que no hi hagués discriminació cap a una de les llengües hem anat a l'altre extrem.' —El model lingüístic a Espanya també el canviaríeu, doncs? —Després de tants anys d’intentar que no hi hagués discriminació cap a una de les llengües hem anat a l’altre extrem. Volem corregir aquesta situació. —Entesos. Però demanava si a Castella, o Andalusia, canviaríeu el model. —I a la Vall d’Aran? Quin model farien servir vostès? Els recordo que a Lleida no s’ensenya l’aranès. —Respongui’m, si us plau: a Castella hi faria cap canvi, en l’àmbit lingüístic? —No estic a Castella, i tenint en compte que les competències d’educació són autonòmiques, jo em preocuparé de la que em correspon. —Però no havíem quedat que Ciutadans era de tot Espanya? No tenen model per a Castella? —Sí. Però jo no estic a Castella. —Val. Canviem de qüestió. Com us assegurareu que Ros complirà la transparència que ha promès, vista la polèmica que ha tingut no fa gaire per les seves despeses? —Hi ha una comissió de transparència, i un dels acords és que sigui presidida per diversos partits de manera rotatòria. En aquesta comissió es podran dur a terme tota mena d’iniciatives i control de despeses. Ros ha dit que reduiria pràcticament a zero la partida de despeses protocol·làries. Ens sembla bé. —Quin projecte teniu per a Lleida? —Ens agradaria una ciutat més preocupada pel microorganisme i no tant per les grans obres faraòniques que s’han fet els darrers anys. Hem d’actuar perquè es rehabilitin edificis d’habitatges. I tenim molta preocupació per l’horta de Lleida. —Finalment m’agradaria parlar de vós. On vau néixer? —A Jaca, Osca. Els meus avis eren de Lleida, com el meu pare, i jo vaig arribar aquí a onze anys. He viscut tota la vida aquí menys el temps estudiant a Barcelona. Disseny de roba. A l’escola Goymar. —El vostre marit fa poc que s’ha afiliat a Ciutadans. Deu ser la vostra influència… —Ha ha! Suposo! —He llegit a internet que el vostre marit forma part de Somatemps, agrupació que té alguns membres de l’ultradreta. És cert, això? —Jo no ho sóc, de Somatemps. No ho sabria dir. I m’estranyaria que fossin d’ultradreta. —El vostre marit, i membre de Ciutadans, forma part de Somatemps? —Hauríeu de preguntar-li-ho a ell. —No ho sabeu? —No. Només sé que hi ha participat com a ponent. —La vostra carrera política, senyora Ribes, s’acaba a escala municipal, o us agradaria participar a escala catalana o espanyola? —De moment m’he compromès per quatre anys a l’ajuntament. A Ciutadans, ja en fa vuit que hi sóc. Em quedaré aquests quatre anys a l’ajuntament, això segur. I més enllà ja no ho sé. —Quin és el vostre lleidatà de referència? —No tinc cap figura referent. Però si em preguntéssiu el referent aragonès, o de Jaca, tampoc no en tindria.	Ángeles Ribes és la regidora de Ciutadans a Lleida que ha arribat a un pacte amb el PSC del paer, Àngel Ros. Ribes, amb família lleidatana, va arribar a la ciutat quan tenia onze anys. Ribes és nascuda a Jaca (Osca), té quaranta-set anys i a Lleida hi ha viscut des de petita, tret dels anys … Continue reading Ángeles Ribes: ‘M’agradaria que PSC i C’s arribéssin a acords a Catalunya’ →	Ángeles Ribes: 'M'agradaria que PSC i C's arribéssin a acords a Catalunya'	news	
https://www.vilaweb.cat/noticies/agusti-benedito-el-barca-ha-de-fer-una-defensa-de-la-catalanitat-sense-limits/	24/06/2021	L’empresari Agustí Benedito és la segona vegada que es presenta a les eleccions del Futbol Club Barcelona. El 2010 aconseguí de ser el segon candidat més votat, darrere de Sandro Rosell. Proposa un model de club catalanista, allunyat de Catar i més proper al soci. Quant a les eleccions de dissabte, es nega a creure que siguin una lluita entre Laporta i Bartomeu. Confia en la seva candidatura i assegura que pot guanyar. —Digueu-me els tres motius principals per què el Barça necessita un canvi a la presidència. —Aquí hi ha en discussió el model de club. Primer perquè hem de tenir el Barça ben lluny de Catar. Segon: tenim una tolerància al risc diferent de la de l’actual directiva i hem d’assegurar molt la solvència del club abans de posar-lo en risc amb aquesta inversió multimilionària de l’Espai Barça. Si surt malament podríem córrer riscs indesitjats. I tercer motiu: perquè la política social de l’anterior directiva no ens agrada pel fet que limita l’accés de nous socis, els nens han de pagar… Nosaltres perseguim un club més popular, transversal. —Quin paper ha de fer el club en el procés que viu el país? —Sóc independentista d’ençà que tinc ús de raó. Però no aspiro a presidir el govern del meu país, ni tan sols el parlament. Aspiro a presidir el FC Barcelona, on hi ha desenes de milers de socis que pensen com jo, però també hi ha desenes de milers que no pensen com jo. I jo vull representar-los tots. El Barça ha de fer una defensa de la catalanitat que ens defineix com a club i l’hem de fer sense límits. Però el Barça no pot convertir-se en un actor polític. El procés polític s’ha de dirimir en les vies polítiques. El Barça, si de cas, ha d’acompanyar el país i sempre, això sí, de manera contundent a favor del dret de decidir. Això és la defensa d’un principi democràtic, no polític. —Però si el país fes un pas endavant, el Barça s’hauria de posar al seu costat? —Segur. Si el poble de Catalunya, en aquest lliure exercici, vol convertir la nació catalana en una nació normalitzada en el concert de nacions lliures del món, el Barça, s’ha d’alinear amb tota comoditat en la nova situació política. Sense cap mena d’inconvenient, ans al contrari. —Què significa portar el nom de Catar a la samarreta? —Ens acabarem avergonyint de portar aquest nom a la samarreta. Governs com el dels EUA o l’alemany, Amnistia Internacional i tantes i tantes organitzacions, diuen, i ningú no ho nega, que el règim de Catar és darrere el finançament del terrorisme islàmic: ISIS, els germans musulmans d’Egipte… I més enllà de la vulneració de drets bàsics, humans i laborals del país. Hi ha moltes alternatives que no entren en conflicte amb la defensa de valors del Barça i més interessants econòmicament. —Heu anunciat que teniu alternatives a Catar. Què en podeu dir? —No puc dir-ne res. Només que són quatre i que poden ser moltes més perquè tenim la samarreta més buscada del món. 'El fet que la presidència del cluc sigui reservada als rics va contra l'essència del Barça.' —Però podeu garantir que serà la samarreta més ben pagada del món? —A veure, nosaltres competim. El nostre horitzó és el Manchester United, que cobra 70 milions anualment. Tot allò que s’hi aproximi o ho superi, serà un bon tracte. —Molts candidats parleu d’impulsar la Masia. Com es pot fer? —La Masia no és únicament un impacte en el nostre model de club sinó que ens impacta en la nostra essència. Va més enllà del futbol. Ens definim per la Masia. Els darrers cinc anys s’ha deteriorat i hem de recuperar el paper preponderant que havia tingut. És evident que hi ha hagut un excés de rotació d’entrenadors, s’ha perdut la metodologia i els principis de tecnificació i hi ha una falta d’harmonització. Hem d’agafar una línia clara i un objectiu compartit i aplicar-hi les decisions, una cosa que s’havia fet bé els anys abans de l’últim mandat. —Creieu que és imprescindible un nou estadi? —L’actuació arquitectònica sobre el Camp Nou és necessària, s’ha de fer i no admet discussió. Aquí es tracta que el club tingui una ràtio de solvència superior a la que té ara per no posar en risc, darrere una obra tan important, el model de club. La inversió és massa forta i vull evitar aquesta pressió. Aquí podem prendre molt de mal i fins que no tinguem la certesa absoluta que no posem el model de club en risc, no ho farem. Nosaltres, en aquest mandat, ens comprometem a construir un nou Ministadi, un nou Palau Blau-grana i a dedicar una inversió de cinquanta milions d’euros a millorar accessos, bars, serveis, banys, escales mecàniques… Tot això s’ha de fer immediatament. I llavors hem de pactar una modificació del Pla General Metropolità amb l’ajuntament. No es pot anar amb aquesta alegria i dir al soci que els projectes es faran de manera immediata. —Per què no hi ha mai dones candidates a la presidència? —Hi ha 37.000 sòcies i, malauradament, la seva aportació és molt menor a la que els correspondria. També vull dir, tot i que és una cosa de què no se n’ha d’estar orgullós del tot, a la junta tenim quatre dones. No són gaires, és veritat, però seria la primera vegada que a la junta del Barça hi hauria quatre dones. Això s’ha de corregir, és evident. No sóc capaç de donar-ne les explicacions, però és una evidència. —Creieu que la presidència del Barça és reservada als rics? —Totalment. Haver d’avalar un 15% del pressupost de despesa anual del club limita. És un club que és propietat de 144.000 persones, però a la pràctica hi ha un grup molt petit de socis que puguin optar a la presidència. Has de ser capaç que un banc t’avali quatre milions d’euros per formar part d’una junta directiva. Tu diràs si queda reduït. Va contra l’essència del Barça i no garanteix que alguns altres talents arribin a la presidència. A més, no és efectiu perquè si mai es crea un conflicte entre preservar els teus avals i els del club, preservaràs els teus. No avala ningú, no avala el president de la Generalitat, no avala el batlle de Barcelona, no avala cap director general de cap companyia. Això de l’aval és absolutament contraproduent, però és un imperatiu legal de la llei de l’esport del 1990. —En els desplaçaments del Barça es continuen veient pancartes dels Boixos Nois. Encara s’ha de fer molta feina per apartar-los de l’afecció? —Tothom sap que els Boixos no han deixat de ser a l’estadi en aquests últims cinc anys. S’ha d’intentar mantenir la línia molt ben encetada, de molta valentia i molta fermesa, del mandat del Joan Laporta, quan van ser apartats de l’estadi. No ens podem relaxar. En les anteriors eleccions Sandro Rosell va mentir i va dir que no havia fet cap acord amb els Boixos, però sí que n’havia fet un. Hem de recuperar la rigidesa que va tenir el mandat de Laporta. —Parlant de Laporta, descarteu d’unir-vos a la seva candidatura? —Segur. En Laporta, amb un exercici de percepció d’haver perdut les eleccions, ja va reconèixer que sense un pacte de tres no es podia fer fora Bartomeu. Però nosaltres som molt conscients del suport que tenim. Anirem fins al final. Tot depèn de la participació que hi hagi. La gent ha de saber que la meitat dels qui em voten a mi no votaran mai Laporta. Molts dels qui em donen suport són ex-votants de Rosell. Per tant, la meitat de vots anirien a Bartomeu. Ara, una retirada de Laporta implicaria un traspàs de vots en massa cap a nosaltres, no cap a Bartomeu, i això ens garantiria la victòria. Així que si Laporta no vol que guanyi Bartomeu, té una alternativa molt clara. —A l’última enquesta, la de La Vanguardia, us atorguen un 6% dels vots. Com encareu els comicis sabent que teniu poques probabilitats d’entrar en la pugna entre Bartomeu i Laporta? —No estic d’acord que hi hagi una dualitat. L’enquesta de La Vanguardia no és vàlida. És de mil trucades, no és feta a socis del Barça i inclou la pregunta ‘Qui creu que guanyarà les eleccions?’ en lloc de ‘Qui votaria?’. No té cap fiabilitat i no és rigorosa. No podem fer cas d’enquestes manipulades en què la mateixa base demoscòpica ja reconeix que no és feta a socis del Barça. Vaig tenir 8.044 vots a les darreres eleccions i he presentat gairebé 4.000 signatures de suport, 800 menys que Laporta. No puc admetre que La Vanguardia m’atorgui per a dissabte 2.000 vots. L’interès que tinguin alguns mitjans de bipolaritzar les eleccions, que és constant, no amaga la realitat. Per què La Vanguardia i alguns mitjans tenen interès a dir que és cosa de dos? De cap manera. Ja ho veurem dissabte. —Us veieu guanyant les eleccions? —Jo em veig guanyant aquestes eleccions. És clar que sí! Seré una sorpresa per a qui es cregui les enquestes intencionades, però per a qui coneix la realitat del Barça no. Ningú no pot passar per alt que vaig presentar gairebé 4.000 signatures. I no eren hologrames!	L’empresari Agustí Benedito és la segona vegada que es presenta a les eleccions del Futbol Club Barcelona. El 2010 aconseguí de ser el segon candidat més votat, darrere de Sandro Rosell. Proposa un model de club catalanista, allunyat de Catar i més proper al soci. Quant a les eleccions de dissabte, es nega a creure … Continue reading Agustí Benedito: ‘El Barça ha de fer una defensa de la catalanitat sense límits’ →	Agustí Benedito: 'El Barça ha de fer una defensa de la catalanitat sense límits'	news	
https://www.vilaweb.cat/noticies/si-em-dius-quants-diners-guanyes-sabre-si-ets-independentista/	24/06/2021	16Ivan Serrano, doctor en ciència política i investigador de l’IN3-UOC, ha penjat aquesta setmana a Twitter (@aubachs) dos gràfics interessants sobre la relació entre independentisme i ingressos mensuals. Per a fer-lo Serrano ha combinat les dades de la darrera enquesta del CEO, d’aquest mes, i els ingressos mensuals per cap. La conclusió que n’ha tret és que no hi ha indicis per a relacionar el nivell d’ingressos i el suport a la independència. VilaWeb l’ha entrevistat per interpretar els gràfics. Els gràfics publicats són aquests: – Quines conclusions n’extraieu, dels gràfics? —Que el suport, o no, a la independència no és qüestió d’ingressos, com a vegades ens trobem segons en quins discursos polítics. Parlo d’aquest debat de si l’independentisme és una cosa de la burgesia. Doncs el gràfic reflecteix que la realitat és més complexa. No ho podem reduir a una frase com aquesta. —Interpretem el primer gràfic. Què són els cercles? —Nombre d’individus que donen suport a la independència. —Com pot ser que l’independentisme baixi tant entre els qui guanyen més de quatre mil euros? —Cal adonar-se que a la banda dreta hi ha pocs cercles, i escampats per tot el gràfic. Si la relació ingressos-independentisme fos real hauríem de trobar aquests punts molt agrupats entre ells, i no dispersats. Per tant, l’única conclusió que podem treure és la inversa: no hi ha cap prova que la gent amb molts ingressos voti independència. Trenca, insisteixo, la idea que l’independentisme depèn dels diners que tens, i és una cosa de la burgesia. No n’hi ha proves. Però tampoc a la inversa. El gràfic ens dóna un indici negatiu. Aquest és el valor del gràfic: no trobem indicis que això passi. No en trobem, de moment. Si féssim un model més refinat, potser veuríem si aquest pes és significatiu o no. —Què és la línia horitzontal del primer gràfic que es veu tan marcada? —Marca el 42,9%. La gent que va declarar al CEO sí a la independència era el 42,9%. Per tant, tots els cercles que veieu per sobre de la ratlla, són gent que dóna suport a la independència per sobre de la mitjana. I per sota, grups de gent que són menys independentistes que la mitjana. —I ara el segon gràfic. Què indica la línia? I la zona grisa? —La línia indica la probabilitat de donar suport a la independència per un individu segons els ingressos. El ‘gris’ (en el gremi, l’interval de confiança) seria com l’interval de les enquestes i l’estimació d’escons o vots. Això vol dir, doncs, que entre 600 euros i 1.800 no veiem diferències significatives, és a dir, que tenir 600 euros o 1800 d’ingrés per cap no implica nivells de suport a la independència diferents estatísticament. I, de fet, tot i que en tots dos extrems (fins a 300 i de més de 2.100) si veiem valors de suport a la independència diferents, si ressegueixes l’àrea de l’interval de confiança veus que en realitat se superposa amb la resta de valors (els centrals), de manera que tampoc no podem atribuir un efecte gaire clar als ingressos sobre l’actitud cap a la independència.	16Ivan Serrano, doctor en ciència política i investigador de l’IN3-UOC, ha penjat aquesta setmana a Twitter (@aubachs) dos gràfics interessants sobre la relació entre independentisme i ingressos mensuals. Per a fer-lo Serrano ha combinat les dades de la darrera enquesta del CEO, d’aquest mes, i els ingressos mensuals per cap. La conclusió que n’ha tret és … Continue reading Si em dius quants diners guanyes, sabré si ets independentista? →	Si em dius quants diners guanyes, sabré si ets independentista?	news	
https://www.vilaweb.cat/noticies/toni-freixa-si-guanyem-arribara-la-pau-social-al-barca/	24/06/2021	Toni Freixa va entrar al Barça amb Joan Laporta el 2003, va tornar-hi amb Sandro Rosell el 2010 però va topar amb Josep Maria Bartomeu, que el va destituir del càrrec de secretari de la junta. Tot amb tot, es va mantenir a la directiva, diu que per prendre consciència de les necessitats del club. A la campanya ha anat tenint cada vegada més protagonisme i això li dóna motius per aspirar a ser el candidat més votat dissabte. —Digueu els tres motius principals pels quals el Barça necessita un canvi a la presidència. —Doncs per fugir d’un model esportiu de fitxar galàctics i desatendre el model de la Masia. Per fugir d’un model de gestió presidencialista que porta riscs com el cas Neymar o el cas FIFA. I, sobretot, per exercir un lideratge institucional i una defensa ferma de la institució. Tenim un president que és molt tou i que no ha sabut superar els problemes institucionals ni els atacs externs que ha rebut el Barça. —Quin paper ha de fer el club en el procés que viu el país? —El Barça ha de ser conscient del moment cabdal que viu el país. Ha de seguir el procés de molt a prop i amb molta consciència de la importància que té, però sense liderar-lo amb un discurs polític. El president del Barça no ha de fer un discurs de contingut polític, però sí que ha de ser conscient de la realitat del país i acompanyar el poble en la decisió que prengui. —Si el país fes un pas endavant, el Barça s’hauria de posar al seu costat? —Evidentment. Si el resultat democràtic a les urnes és que la majoria del poble de Catalunya vol la independència, el Barça ha de tenir-hi una posició a favor. —Què significa portar el nom de Catar a la samarreta? —No ens ajuda a fer la nostra marca única i a distingir-nos de la resta. No podem tenir un patrocinador que no encaixa amb els valors que volem transmetre al món. Em preocupa haver sabut que la junta directiva de la qual he format part ha concedit un dret de tempteig a Catar. Tots cerquem una alternativa i resulta que Catar té l’última paraula. Però en el moment que nosaltres trobem un patrocinador alternatiu, el posarem a la samarreta i si Catar ens interposa una demanda ens defensarem. Aquest dret de tempteig no el dono per vàlid perquè no és aprovat per l’assemblea. —Agustí Benedito diu que té un patrocinador que aportaria setanta milions d’euros i Laporta vol fer retornar Unicef. Vós teniu cap proposta? —Treballem opcions, però la capacitat de negociació que es té des d’una candidatura no és la mateixa que la que es té quan s’està a la presidència. De moment no en tenim cap. Tenim converses obertes i la certesa que serà possible d’aconseguir-ne un. Però de moment no diem res. 'El president del Barça no ha de fer un discurs de contingut polític, però sí que ha de ser conscient de la realitat del país i acompanyar el poble en la decisió que prengui.' —Tots els candidats parleu d’impulsar la Masia. Com es pot fer? —Nosaltres creiem en un model de joc que és el que va iniciar Laureano Ruiz, el precursor de la Masia i que llavors van seguir Johan Cruyff i Pep Guardiola. Si som la candidatura més votada configurarem un comitè de savis, presidit precisament per Ruiz, i oferirem a Johan Cruyff si vol formar-ne part. A través d’aquest comitè controlarem els mètodes, el model, les rutines, els entrenaments, la nutrició, la formació personal i la formació acadèmica del planter. Aquest protocol el certificarem amb una empresa externa que ens donarà el segell Barça. Ho vàrem acordar ahir amb una enginyera alemanya, que és la mateixa que ha certificat els processos de gestió del Bayern de Munic. També crearem una escola d’entrenadors per formar els nostres educadors. —Creieu que és imprescindible un nou estadi? —Sí que ho és, però també és imprescindible gestionar amb responsabilitat i no portar a terme un projecte com Espai Barça sense comptar amb el pla de finançament ni un conveni amb l’Ajuntament de Barcelona. En definitiva, el que van aprovar els socis en referèndum és un conjunt d’idees que entenem que el Barça necessita. Però no hi ha les condicions per a portar-les a terme. Nosaltres primer volem obtenir un bon patrocinador, després començar converses amb l’ajuntament per aconseguir la modificació del Pla General Metropolità i llavors aconseguir que la reforma de l’estadi sigui possible. —Per què no s’hi presenten més dones, a les eleccions del Barça? —No te’n sé donar resposta. Sí que puc constatar que la dona està al mateix nivell de l’home i a vegades molt per sobre. Les hem d’animar i convidar-les que s’atreveixin perquè totes les seves opinions són molt importants. Jo, que he estat en diverses juntes directives i a la meva candidatura n’hi ha, he pogut constatar que les seves opinions són molt importants. És una qüestió de temps. Segur que a les pròximes eleccions en tindrem alguna. —Creieu que la presidència del Barça és reservada als rics? —No sé si tant a rics com a persones solvents i que mereixin la confiança dels bancs per concedir-los l’aval. És clar que s’ha de tenir una solvència professional i patrimonial perquè, al cap i a la fi, gestionar un club com el Barça pot requerir molta responsabilitat i ha de poder ser exigida algú que tingui aquesta solvència i que sigui mereixedor d’aquesta confiança. —D’aquesta manera es pot barrar el pas a gent molt vàlida. —Segur. A la nostra candidatura, com que tenim el benefici de no haver d’avalar perquè he format part de la junta sortint i ja he avalat durant tres anys, m’he permès el luxe de poder comptar amb gent que no té el requisit indispensable de ser ric, sinó ser competent i molt capaç. Certament, tenim un sistema que penalitza molt i que no ofereix les mateixes possibilitats a tothom. —Vàreu formar part de la junta anterior durant més de quatre anys fins que vau ser destituït del càrrec de secretari. Per què no vau dimitir? —El Barça no s’ha d’abandonar mai. No hi ha cap motiu per a dimitir pel fet que el president decideixi unilateralment deixar-te sense atribucions. Vaig quedar-me al servei del club per a tot allò que poguessin necessitar de mi. Es pot servir molt millor el club des de dins que no pas de fora. Això m’ha servit per a adquirir la consciència de quines són les necessitats del club i, d’una altra banda, exercir aquesta discrepància constructiva amb la junta. Sempre he donat la meva opinió encara que no coincidís amb la majoria. En aquest cas, la discrepància va ser penalitzada. —No creieu que el fet d’haver format part de la junta anterior us pot perjudicar? —No, al revés. Crec que sóc l’únic candidat que pot acumular tanta experiència i al mateix temps superar els ismes que representen les candidatures de Laporta i Bartomeu. Tinc molt bona relació amb totes dues i de segur que, si guanyem, arribarà la pau social al Barça. —Coneixeu bé Sandro Rosell i Josep Maria Bartomeu. Creieu que van de bracet en aquesta candidatura? —N’estic convençut. I la prova és que ni l’un ni l’altre no s’ha atrevit a negar-ho. És lògic. Tenen interessos comuns i al final el senyor Bartomeu és president perquè el senyor Rosell ho va voler. En cas que Bartomeu sigui president, em pregunto quin grau d’implicació tindrà Rosell en les decisions que prengui la junta. M’agradaria que Rosell donés la cara i m’ho respongués.	Toni Freixa va entrar al Barça amb Joan Laporta el 2003, va tornar-hi amb Sandro Rosell el 2010 però va topar amb Josep Maria Bartomeu, que el va destituir del càrrec de secretari de la junta. Tot amb tot, es va mantenir a la directiva, diu que per prendre consciència de les necessitats del club. … Continue reading Toni Freixa: ‘Si guanyem, arribarà la pau social al Barça’ →	Toni Freixa: 'Si guanyem, arribarà la pau social al Barça'	news	
https://www.vilaweb.cat/noticies/pau-alabajos-un-himne-que-diu-per-a-ofrenar-noves-glories-a-espanya-no-em-representa-i-per-tant-no-malce/	24/06/2021	Tres dels regidors de Compromís a l’Ajuntament de Torrent van decidir que no es posarien dempeus quan sonés l’himne oficial del País Valencià en l’acte d’elecció de les falleres majors. Aquest fet ha aixecat polseguera, sobretot entre la dreta valenciana. El més assenyalat, el cantant Pau Alabajos, portaveu del grup municipal de Compromís, defensa la seva posició. Diu que ho tornarà a fer si escau i que el partit respecta la llibertat personal de cadascú. —Què responeu a les crítiques de certs sectors i mitjans del País Valencià? —El meu gest és una qüestió personal que respon a unes conviccions ideològiques. Un himne que diu ‘Per a ofrenar noves glòries a Espanya’, doncs no em representa i per tant no m’alce. Alçar-se i mostrar respecte a aquest himne significa legitimar aquesta actitud d’agenollar-se que ha tingut el govern valencià des de temps immemorials. Tant el PSOE com el PP. Nosaltres hem vingut a trencar aquesta dinàmica. Com a valencià no m’alce per aquest vers. —Compromís ha donat cap indicació sobre com actuar en aquesta situació? —Compromís respecta la llibertat personal de cadascú. Jo per exemple vaig prometre el càrrec de regidor per imperatiu legal perquè la constitució espanyola tampoc em representa, ni a mi ni a la major part de regidors de Compromís. Això també ho puc dir. 'Vaig prometre el càrrec de regidor per imperatiu legal perquè la constitució espanyola tampoc em representa, ni a mi ni a la major part de regidors de Compromís.' —La dreta valenciana ha posat el crit al cel arran de la vostra actitud. Com ho interpreteu? —Això és el que ens fa més gràcia de tot. Un PP que ha fet el ridícul internacionalment amb un aeroport sense avions, que tenia un monument a un cacic que està en una presó que ell mateix va inaugurar. I no parlem de l’ex-batllessa de Torrent, María José Català, que va dir que tenia el defecte de parlar català. O Rita Barberà, representant de València durant molt temps i que va fer el ridícul a la Crida perquè no va poder fer un discurs en valencià. Això sí que és ser antivalencia. La corrupció és antivalenciana, albergar especulació immobiliària i destruir el paisatge també és antivalencià; Nóos, Brugal i Gurtel sí que són antivalencians. El fet que jo m’aixeque o no en un acte faller em sembla que no té importància. —Creieu que hi ha hagut interès a alimentar aquesta polèmica? —Sí, i més ara que la dreta ha estat desplaçada. Et posaré un exemple amb el cas de Torrent, que és molt curiós. Avui els diaris Levante i Las Provinciaspublicaven la notícia sobre l’himne amb un tractament de gairebé tres quarts de pàgina. En canvi, la notícia que crec que té més importància, que és que abans de les eleccions el PP va aprovar 1,8 milions d’euros en factures per decret d’alcaldia, sense conformitat de la intervenció municipal, ocupa poc més que un breu. Això és molt més important que un minut i mig d’himne. Tot plegat és una tàctica per a amagar els fets immorals. —Voleu reivindicar ‘La Muixeranga’ com a himne oficial del País Valencià? —Crec que ara és el pitjor moment per a començar a obrir un debat de símbols i identitat. Vivim un moment d’urgència social i hi hem de posar l’accent des del primer moment. Un govern responsable i de progrés com el que hem anat bastint crec que ha de posar atenció en les qüestions socials. Els draps, les banderes, els himnes, els noms i les nomenclatures és allò que agrada tant el PP per a amagar els vertaders debats de pes.	Tres dels regidors de Compromís a l’Ajuntament de Torrent van decidir que no es posarien dempeus quan sonés l’himne oficial del País Valencià en l’acte d’elecció de les falleres majors. Aquest fet ha aixecat polseguera, sobretot entre la dreta valenciana. El més assenyalat, el cantant Pau Alabajos, portaveu del grup municipal de Compromís, defensa la … Continue reading Pau Alabajos: ‘Un himne que diu ‘Per a ofrenar noves glòries a Espanya’, no em representa i per tant no m’alce’ →	Pau Alabajos: 'Un himne que diu 'Per a ofrenar noves glòries a Espanya', no em representa i per tant no m'alce'	news	
https://www.vilaweb.cat/noticies/joan-laporta-bartomeu-i-rosell-han-estat-uns-titelles-en-mans-del-grup-godo/	24/06/2021	Joan Laporta vol tornar a ser president del FC Barcelona. Després d’un parèntesi polític que l’ha portat pel Parlament de Catalunya i l’Ajuntament de Barcelona, en ‘Jan’ vol tornar a agafar les regnes del club. Ha centrat la campanya en tres qüestions: un rebuig absolut a Catar, la Masia i Catalunya, perquè vol que el Barça es posi al servei de la llista per la independència. Assegura que una enquesta feta per l’empresa GAPS li dóna dos punts sobre Josep Maria Bartomeu. Demà se sabrà. —Digueu-me els tres motius principals pels quals el Barça necessita un canvi a la presidència. —Perquè el model esportiu que hi ha és insostenible. Ha quedat molt clar que gràcies als jugadors i a la base que vam establir quan jo era president s’ha guanyat el triplet. No vull treure mèrit a les incorporacions, però qui les va fer el van fer fora. En una temporada han fet fora el secretari tècnic i van sospesar d’acomiadar l’entrenador. I l’any passat van fer una enquesta entre els socis per si s’havia de fer fora Messi. Un altre motiu és que el Barça no pot tenir un president processat per corrupció, delicte fiscal i estafa. I per culpa seva el Barça és processat per primera vegada a la seva història. Penso que en Bartomeu es troba inhabilitat per presidir el Barça. I tercer motiu: perquè vol vincular el Barça amb Catar per sempre. —Quina imatge creieu que dóna al Barça portar Catar a la samarreta? —Ens dóna molt mala imatge i això respon a uns interessos particulars de Bartomeu i Rosell, que tenen negocis a Catar. A més a més, ara ens volen fer signar un nou contracte que vincula el Barça per més anys amb Catar. Van dir que era la millor oferta que tenien. Això vol dir que treballen malament o que treballen per uns altres interessos, perquè no és el millor contracte del mercat en termes econòmics i a més dóna molt mala imatge al club. De fet, ara resulta que ha trobat un patrocinador millor. —Dieu que el Barça ha de ser un actor actiu del procés. A què us referiu? —El fet que el Barça sigui un actor actiu del procés serà conseqüència del que el bloc sobiranista ens demani que fem. El Barça, fent país, estarà a disposició de la llista per la independència. Continuar amb ambigüitats no ens porta enlloc. És a dir, que el Barça anirà a favor del resultat que surti el 27-S és evident. El Barça és un club demòcrata. Que quedi clar que l’únic que té un compromís clar i explícit amb el procés per la independència és la meva candidatura. —Avui els quatre presidenciables heu signat un manifest de suport a les entitats sobiranistes. —Jo tenia entès que la signatura del manifest era per a comprometre el Barça amb el procés per la independència. Segons el document, jo interpretava que el Barça havia de prendre posició en favor dels moviments de la societat civil perquè el 27-S surti guanyadora la candidatura sobiranista. I ens han volgut posar tots al mateix sac, quan jo sóc l’únic dels quatre que manifesta obertament que, si sóc president, el Barça tindrà un compromís clar i explícit de suport al procés. 'L'únic que té un compromís clar i explícit amb el procés per la independència és la meva candidatura.' —Molts candidats parleu de donar un impuls a la Masia. Com es pot fer? —Primer de tot, s’ha de creure que la Masia és la nostra fàbrica de somnis. És un procés de formació de persones i jugadors llarg que requereix molta dedicació de persones que saben com tractar el gran talent que tenen els jugadors que arriben al futbol base. En el meu cas, serà José Ramón Alexanko qui dirigirà la Masia. Ja ho va fer quan vaig ser president i va construir les bases de l’èxit del futur, que és el present d’avui. Volem tornar a seguir els mètodes de treball que van fer que el Barça fos sostenible. Per fer aquesta política de planter hi has de creure. Ells no hi creuen i per això l’han desmantellat. Veuen La Masia com un negoci. Ja no és només que el filial hagi baixat a Segona B, sinó que equips com el juvenil també han fet mala temporada. —És imprescindible un nou estadi? —És recomanable, necessari i s’ha de fer. El Camp Nou és del 1957 i ja són anys. És cert que s’ha de reformar o fer-lo nou per convertir-lo en un estadi del segle XXI. Però, és clar, això s’ha de fer bé: amb un conveni amb l’ajuntament i amb els veïns, i després amb un pla de finançament seriós. L’equip de Rosell i Bartomeu no van fer-ho de forma seriosa ni amb rigor. Van sotmetre a referèndum dels socis un projecte que sabien que no podien fer. I per tant això ha portat frustració, perquè és un engany als socis. Fan focs d’artifici amb un tema seriós. —Vendríeu el cognom de l’estadi? —Si jo sóc president, el nou Camp Nou mai es dirà Qatar Stadium. Hi ha més solucions per a obtenir recursos, com la publicitat dinàmica. —Per què no s’hi presenten més dones, a les eleccions del Barça? —Són un 30% de la massa social. És la dinàmica que hi ha, però algun dia estic segur que hi haurà una candidata que serà presidenta. A la meva candidatura tenim tres dones molt preparades i amb capacitat d’exercir tasques importants. —Creieu que la presidència del Barça és reservada als rics? —Això ho diu la llei i hem d’acceptar-la. Es posa un patrimoni a disposició d’un aval, que enguany serà de 75 milions d’euros. Nosaltres ja el tenim perfilat amb els bancs per quan guanyem. Entre els directius que som l’aconseguirem. —Amb vós a la presidència, Pep Guardiola tornarà al Barça? —Puc dir que en Pep es trobaria a gust amb mi de president. M’ha donat suport, ens coneixem molt, sap com treballo, el model de club que vull i que tinc un compromís amb el moment històric que viu el país. Estic convençut que s’hi trobaria de gust. Bartomeu i Rosell li van fer la guitza i va acabar marxant. Amb mi sap que tindrà les portes obertes. Ho he dit sempre: el veig en un futur de president del Barça. —Quin paper li teniu reservat a Johann Cruyff si sortiu escollit president? —Cruyff és una ànima lliure. Jo tinc el plaer de comptar amb el seu consell, que sempre és molt vàlid. En sap un niu, de futbol, té un reconeixement internacional i és reconegut als organismes internacionals malgrat no haver-ne volgut formar part mai. Sé és que tindré el seu consell i serà una persona a qui tindré en compte per a qualsevol qüestió esportiva. —Creieu que hi va haver interès a malmetre la vostra imatge un cop va haver deixat la presidència del Barça? —Quan vaig arribar a la presidència, quan hi era, quan vaig ser-hi i quan en vaig sortir. Tot amb voluntat d’evitar que em pogués tornar a presentar perquè el Barça que vaig presidir va ser el més catalanista, universal i solidari de la història. Els poders fàctics, encapçalats pel Grup Godó, no ho van poder pair perquè estaven acostumats a dominar aquesta institució. Bartomeu i Rosell han estat uns titelles en mans del Grup Godó. En canvi d’això, els han tapat les vergonyes. —Van ser molt famoses imatges vostres en alguna festa. Creieu que us poden perjudicar? —Crec que els afeccionats ja s’han adonat que això era una estratègia de desprestigi de la meva imatge. Ho van magnificar tot. Sigui com sigui, apel·lo al vot útil per fer fora la candidatura continuista, rància i espanyolista que representa el senyor Bartomeu amb la seva candidatura.	Joan Laporta vol tornar a ser president del FC Barcelona. Després d’un parèntesi polític que l’ha portat pel Parlament de Catalunya i l’Ajuntament de Barcelona, en ‘Jan’ vol tornar a agafar les regnes del club. Ha centrat la campanya en tres qüestions: un rebuig absolut a Catar, la Masia i Catalunya, perquè vol que el … Continue reading Joan Laporta: ‘Bartomeu i Rosell han estat uns titelles en mans del Grup Godó’ →	Joan Laporta: 'Bartomeu i Rosell han estat uns titelles en mans del Grup Godó'	news	
https://www.vilaweb.cat/noticies/ada-colau-sera-la-presidenta-de-larea-metropolitana-de-barcelona/	24/06/2021	Entesa, PSC i ERC han signat l’acord de govern de l’Àrea Metropolitana de Barcelona (AMB), que encapçalarà la batllesa de Barcelona, Ada Colaua. L’acord recull la creació d’una agència de transparència i l’encàrrec d’una auditoria independent per avaluar la societat mixta de gestió de l’aigua entre AMB i Agbar. Una de les grans preocupacions actuals de l’ens són les ‘circumstàncies complicades’ del transports públic de Barcelona amb el repte de trobar ‘una sortida econòmica’ perquè el seu dèficit ‘no repercuteixi en la resta de municipis’. Així ho ha dit qui serà vice-president executiu de l’AMB, Antonio Balmón. Els grups polítics que han signat l’acord de govern de l’AMB aquest dijous al matí -Entesa pel Progrés Municipal, PSC-CP i ERC-AM- han mostrat la voluntat de ‘sumar’ i ‘cooperar’ en els propers anys per superar els reptes de la realitat metropolitana. ‘Diversos partits de l’esquerra ens posem d’acord per ampliar una base representativa social’, ha ressaltat el signant de l’acord per ERC i alcalde del Papiol (Baix Llobregat), Joan Borràs. Una de les accions que recull l’acord per al govern de l’AMB és l’encàrrec d’una auditoria econòmica-financera i jurídica independent per avaluar el procés de constitució de la societat mixta entre l’AMB i la companyia privada Agbar que gestiona el servei del cicle integral de l’aigua. L’Oficina Antifrau de Catalunya (OAC) va emetre aquest any un informe en què considerava que no estava prou justificada l’existència de la societat mixta ni tampoc el fet que no es fes un concurs públic per adjudicar el servei, així com el preu del cànon establert. Colau ha destacat que, al marge de l’auditoria, millorar aquest servei és ‘des del minut zero una obligació conjunta’. L’acord recull com a objectius per als propers anys garantir el subministrament universal de l’aigua com a bé comú i millorar-ne la regulació tarifària; el control de la gestió del servei i la tarificació social i ecològica. En una atenció als mitjans de comunicació després de signar l’acord de govern, Colau ha destacat com algunes de les prioritats per als propers anys la lluita contra les desigualtats; la generació d’ocupació de qualitat; la distribució del turisme que atrau Barcelona; l’aposta per economies emergents; la millora de la gestió dels residus i la reducció d’emissions. Un altre dels punts de l’acord destacats és la creació d’una agència de transparència per definir accions concretes per ‘apropar’ l’AMB als ciutadans. Un ‘transatlàntic’ que ha de resoldre el dèficit del transport metropolità L’AMB és un ‘magnífic transatlàntic’ que comença ‘una nova navegació’. Així ha definit aquest ens supramunicipal l’alcalde de Cornellà de Llobregat, Antonio Balmón, per al qual ha augurat ‘unes bones condicions econòmiques’ després d’haver passat per ‘dificultats’. Balmón ha remarcat que el nou trajecte comença des d’una ‘solidesa’ que l’acord ha volgut ‘protegir’. Ara bé, Balmón s’ha mostrat ‘molt preocupat’ per la situació del transport públic de Barcelona derivada, ha lamentat, de la ‘manca de finançament de l’Estat i la Generalitat’ que ha obligat a l’AMB a fer ‘molts esforços per trobar un solució sostenible a la funció del transport públic’. ‘En aquests moments el grup de Transports Metropolitans de Barcelona (TMB), Bus i Metro, es troba en circumstàncies complicades’, ha afirmat Balmón, que ha instat a ‘estudiar diferents possibilitats per resoldre el dèficit i que no repercuteixi en els municipis de l’AMB que no tenen aquest tipus de serveis’. Després de signar l’acord de govern amb els objectius i les línies estratègiques de l’AMB per al nou mandat, s’ha celebrat el Consell d’Alcaldes Metropolitans, amb els 36 batlles, on s’ha proposat Ada Colau com a candidata a presidenta de l’AMB. D’aquests 36 alcaldes, tretze són nous i entren a formar part, per primer cop, d’aquest òrgan. Aquest dijous a la tarda, es constituirà el nou Consell Metropolità de l’AMB per al mandat 2015-2019, on s’elegirà la nova presidenta. El Consell Metropolità, format per 90 consellers i conselleres, és el màxim òrgan de govern de l’AMB. Cada un dels 36 municipis disposa d’un número de consellers en proporció al seu pes demogràfic. Els alcaldes i alcaldesses dels municipis són membres nats del Consell, a més dels regidors i regidores designats pels Ajuntaments, fins a arribar al nombre estipulat per a cada municipi.	Entesa, PSC i ERC han signat l’acord de govern de l’Àrea Metropolitana de Barcelona (AMB), que encapçalarà la batllesa de Barcelona, Ada Colaua. L’acord recull la creació d’una agència de transparència i l’encàrrec d’una auditoria independent per avaluar la societat mixta de gestió de l’aigua entre AMB i Agbar. Una de les grans preocupacions actuals … Continue reading Ada Colau serà la presidenta de l’Àrea Metropolitana de Barcelona →	Ada Colau serà la presidenta de l'Àrea Metropolitana de Barcelona	news	
https://www.vilaweb.cat/noticies/david-fernandez-i-isabel-vallet-presenten-lobservatori-sobre-la-corrupcio-llums-i-taquigrafs/	24/06/2021	Els diputats de la CUP David Fernàndez i Isabel Vallet presenten avui l’observatori ‘Llums i taquígrafs‘, sobre la corrupció i el frau. Es tracta de la feina que han estat fent tots aquests mesos a l’anomenada comissió Pujol del Parlament de Catalunya. L’observatori que n’ha nascut vol ser ‘una finestra per a posar llum, de manera col·laborativa, als casos de corrupció, evasió, frau fiscal a fi de construir una societat més ètica, justa i transparent’. La comissió d’investigació ha aprovat recentment les conclusions, però la CUP no vol deixar aquí la feina. és per això que vol emprendre una campanya de micromecenatge per tal d’editar un conjunt de llibres que inclouran una anàlisi holística sobre la corrupció. Segons que expliquen, hi participaran una trentena d’experts i oferiran també un atles amb els casos més rellevant registrats fins avui als Països Catalans. Justament demà farà un any que va esclatar el cas Pujol, amb la publicació d’un comunicat on l’ex-president confessava haver disposat de comptes sense regularitzar. La carta de Jordi Pujol va desencadenar en una crisi política, institucional i també en el seu partit. Una de les conseqüències institucionals va ser la creació d’aquesta comissió d’investigació sobre frau, evasió fiscal i corrupció política, que aquesta setmana ha reprovat l’ex-president. Després de trenta sessions, setanta-set compareixences i cent cinquanta hores de comissió, els partits han aprovat aquesta setmana la majoria de les conclusions. Una d’aquestes ha estat la reprovació de Jordi Pujol ‘amb motiu d’haver mantingut amagat de les autoritats tributàries corresponents i per tant sense tributar durant 34 anys, uns recursos en entitats bancàries de l’estranger’. També s’ha aprovat que Pujol mereix ‘una reprovació especial’ per no haver aclarit per què no va parlar de la seva fortuna a Andorra fins el 2014. També li retreu el fet de no haver declarat que va heretar un immoble a Premià de Mar fins el 1985, quan ja havia prescrit l’impost de successions, recordant, a més, que aquest impost és gestionat per la Generalitat. Altres conclusions aprovades demanen a la família Pujol que aixequi el secret bancari, i denuncien els negocis del seus fills amb administracions públiques o empreses relacionades, a més del benefici d’aquestes empreses per estar vinculades a entorns de CiU. Informació relacionada: Article de David Fernàndez: Els Sants Innocents de 2014 Comissió Pujol: nou compareixences i un primer epíleg (09.02.2015)	Els diputats de la CUP David Fernàndez i Isabel Vallet presenten avui l’observatori ‘Llums i taquígrafs‘, sobre la corrupció i el frau. Es tracta de la feina que han estat fent tots aquests mesos a l’anomenada comissió Pujol del Parlament de Catalunya. L’observatori que n’ha nascut vol ser ‘una finestra per a posar llum, de … Continue reading David Fernàndez i Isabel Vallet presenten l’observatori sobre la corrupció ‘Llums i taquígrafs’ →	David Fernàndez i Isabel Vallet presenten l'observatori sobre la corrupció 'Llums i taquígrafs'	news	
https://www.vilaweb.cat/noticies/raul-romeva-defensa-la-independencia-a-al-rojo-vivo-de-la-sexta/	24/06/2021	D’ençà que dilluns es va presentar públicament l’acord de Junts pel Sí, la candidatura independentista que aplega CDC, ERC i les entitats sobiranistes, el cap de llista, Raül Romeva, roda per tots els platós de televisió i redaccions de diaris. Ahir va ser a la Sexta, al programa ‘Al Rojo Vivo’, on va voler deixar clar que s’equivoquen els qui presenten el procés i la independència ‘com el pla de Mas’: ‘És Mas que s’ha sumat a una demanda de la ciutadana’, diu Romeva. I va retreure que l’estat havia tancat totes les portes de diàleg. ‘Per què diem que no tenim marge? Doncs perquè s’ha intentat tot des de tots els fronts. I no hem aconseguit res.’ Heus ací el vídeo i la transcripció del fragment de l’entrevista: «D’entrada, deixeu-me que us faci una esmena. Plantegeu això com el pla de Mas. I és exactament al contrari. L’Onze de Setembre de 2012, quan van sortir al carrer un milió i mig de persones demanant de poder votar i ser un nou estat d’Europa, el senyor Mas no hi era. Va ser després que va entendre que, com a president de la Generalitat, havia d’assumir una responsabilitat, que era donar cobertura i sortida a la demanda que li havia fet la ciutadania. No és que Mas lideri i la ciutadania el segueixi sinó que Mas s’ha sumat a una demanda de la ciutadania. I parlem de milions de persones de tota condició social, ideologia i credo. Em sembla que això és fonamental. Si presenteu això com una qüestió personalista del senyor Mas, erreu el punt de partida de l’enfocament. En segon lloc, cada vegada que hi ha hagut voluntat de dialogar, de tractar políticament i democràticament una qüestió que és molt sensible i complexa, la resposta ha estat l’atac, la humiliació, la querella, l’insult. Òbviament, això fa que molta gent digui: “Escolteu, nosaltres volem parlar i ens dieu que no i ens ompliu de querelles i insults. Així la cosa serà molt complicada.’ Aquesta és la situació en què ens trobem. És molt important que s’entengui des del conjunt de l’estat espanyol per què som on som i que això no és cap deriva de Mas, sinó exactament una demanda ciutadana per a replantejar les relacions en un context de dignitat mútua i de respecte mutu. Fa molt de temps que es demana això. Per què alguns diem que no tenim marge? Doncs perquè s’ha intentat tot des de tots els fronts. I no hem aconseguit res.»	D’ençà que dilluns es va presentar públicament l’acord de Junts pel Sí, la candidatura independentista que aplega CDC, ERC i les entitats sobiranistes, el cap de llista, Raül Romeva, roda per tots els platós de televisió i redaccions de diaris. Ahir va ser a la Sexta, al programa ‘Al Rojo Vivo’, on va voler deixar clar … Continue reading Raül Romeva defensa la independència a ‘Al Rojo Vivo’ de la Sexta →	Raül Romeva defensa la independència a 'Al Rojo Vivo' de la Sexta	news	
https://www.vilaweb.cat/noticies/la-unio-europea-pot-invocar-larticle-7-si-espanya-aplica-el-155-de-la-constitucio/	24/06/2021	En el debat desfermat a Espanya sobre l’aplicació extraordinària de l’article 155 de la constitució contra la Generalitat de Catalunya, no es té en compte que la Unió Europea podria aplicar una mesura semblant contra l’estat espanyol. La UE pot invocar l’article 7 del Tractat de la Unió Europea en el cas que consideri que l’aplicació de l’article 155 enclou una violació dels drets i les llibertats dels ciutadans catalans, per tal com són també ciutadans europeus. L’article 7 del Tractat de la Unió Europea permet de suspendre els drets d’un estat membre si la Unió considera que amenaça els drets i els valors democràtics. L’any 2003 la Comissió Europea va lliurar al consell i al parlament aquest document marc, que especifica com es pot invocar l’article 7 del tractat i en quins casos es pot reclamar la intervenció de la Unió Europea sobre un estat membre. El document aclareix que la intervenció europea es pot fer contra l’acció d’un estat membre en qualsevol cas i supòsit, no únicament en àmbits regulats per les institucions europees. Afirma rotundament que si els drets democràtics perillessin en una àrea de jurisdicció estrictament estatal –la constitució pròpia en fóra el cas paradigmàtic–, la Unió Europea tindria l’obligació d’intervenir-hi. També queda clar que ni tan sols és necessari que hi hagi una actuació de l’estat concernit, sinó que la Unió pot actuar fins i tot si considera que hi ha una amenaça important. Per a activar aquest mecanisme cal que ho demani una tercera part dels estats membres, del Parlament Europeu o de la Comissió Europea. Aplicacions anteriors L’article 7 del tractat ja ha estat invocat per les autoritats europees, sense arribar –llevat del cas d’Àustria–, a aplicar-se les penes que preveu, entre les quals la més greu seria la suspensió dels drets de vot i representació de l’estat membre afectat. Ara com ara, en quatre ocasions la Comissió Europea ha recorregut a l’amenaça de fer ús de l’article 7 i en totes quatre ha fet reaccionar l’estat membre, que normalment ha ajustat les mesures polèmiques que volia aplicar a allò que li demanava la Unió Europea. El cas més famós va tenir lloc l’any 2000, quan a Àustria es va proposar de formar una coalició de govern que incloïa el Partit de la Llibertat (FPO), d’ideologia nazi i dirigit per Jörg Haider. La Comissió Europea va reaccionar contra aquesta possibilitat i va dictaminar un seguit de sancions efectives contra Àustria. Després de mesos de negociacions i de l’elaboració d’uninforme sobre les polítiques del govern austríac, les sancions van ser aixecades, perquè es va entendre que s’havien rectificat els problemes més greus, relacionats amb el tractament dels refugiats, els immigrants i les minories nacionals. El segon cas fou l’enfrontament de la Unió Europea i Hongria el 2012, quan aquest país va redactar una nova constitució i d’una llei de mitjans que atemptava clarament contra la llibertat d’expressió. La Comissió de Venècia del Consell d’Europa va identificar els principals problemes que tenia aquesta nova constitució i, tot seguit, la Comissió Europea va iniciar els procediments de sanció prevists en l’article 7. Pocs mesos després, a Romania, va esclatar una crisi política amb l’elecció del primer ministre Víctor Ponta. La Unió Europea va veure amb preocupació un seguit de maniobres que involucraven tant el parlament com els tribunals i va amenaçar d’aplicar l’article 7 contra aquell país. Tanmateix, més tard es van elaborar uns informes que indicaven que la situació s’havia anat reconduint satisfactòriament. Una mica abans, hi havia hagut el cas, a França, de l’expulsió de gitanos romanesos i búlgars pel govern de Sarkozy. L’executiu francès havia especificat que l’expulsió era de membres de la minoria rom (gitana). La Unió Europea va reaccionar indicant que aquella decisió era incompatible amb els valors democràtics de la Unió. No es posava en qüestió el dret d’un estat membre d’expulsar emigrants il·legals, però sí que es considerava que expulsar en massa membres d’una ètnia o d’una minoria nacional era completament contrari als valors democràtics europeus. El govern francès va rectificar i, tot i que ha continuat expulsant immigrants il·legals, ha tingut molta cura de no identificar-los com a membres de cap minoria.	En el debat desfermat a Espanya sobre l’aplicació extraordinària de l’article 155 de la constitució contra la Generalitat de Catalunya, no es té en compte que la Unió Europea podria aplicar una mesura semblant contra l’estat espanyol. La UE pot invocar l’article 7 del Tractat de la Unió Europea en el cas que consideri que … Continue reading La Unió Europea pot invocar l’article 7 si Espanya aplica el 155 de la constitució →	La Unió Europea pot invocar l'article 7 si Espanya aplica el 155 de la constitució	news	
https://www.vilaweb.cat/noticies/ramon-besa-no-vull-que-el-llucanes-es-converteixi-en-el-femer-de-la-plana-de-vic/	24/06/2021	Ramon Besa és un dels periodistes més autoritzats per a parlar del Barça i del ritme frenètic que s’hi viu. És una de les veus més honestes del periodisme esportiu català i les cròniques que escriu a El País són admirades tant pels lectors com per tot el gremi periodístic. Però Besa és també un lluçanenc en exili laboral. El seu cordó umbilical el porta a Perafita i per això no ha deixat mai d’estar-hi empadronat. Gràcies a això votarà diumenge a la consulta en què es decidirà si el Lluçanès es converteix en la comarca número quaranta-tres de Catalunya. Viure a Barcelona no l’ha privat del compromís amb la seva terra, que vol que segueixi els passos del Moianès. Tanmateix, no amaga pas que té por que guanyi el no i es perdi una gran oportunitat. En aquesta entrevista ens parla dels motius que té el Lluçanès per a esdevenir comarca i el sentiment de pertinença de la seva gent. Però també del domini que hi ha exercit el caciquisme: de primer, durant l’època tèxtil, la indústria Puigneró i ara el Grup Tarradellas, que va convertint el Lluçanès en el ‘femer de la Plana de Vic’. —Per què us heu implicat en la lluita en favor del reconeixement comarcal del Lluçanès? —El sentit local i l’històric és indiscutible. Si tu véns pel Bages, quan arribes a Sant Feliu Sasserra veus que entres en un altre territori, si véns pel Berguedà i entres per Alpens també ho veus; si entres per Sant Quirze o Sant Bartomeu, també… La realitat comarcal i geogràfica existeix i és històrica: només cal revisar la documentació per veure-ho. Poso d’exemple la boira. La boira del Lluçanès no té res a veure amb la de la plana de Vic, que és molt més ciutadana. La del Lluçanès és més assilvestrada, rural i salvatge. Per això en diuen ‘la Lluçanesa’. Això ha existit sempre i ara s’escauen les circumstàncies per a fer política en comú. A ulls de molta gent, vuit mil persones només seríem un municipi. Però som molts que tenim sentiment de pertinença a una comunitat. Necessitem reorganitzar-nos perquè hi ha hagut una dispersió que ens ha perjudicat més que no beneficiat. —Als anys vuitanta ja hi havia un sentiment de comarca. Per què ha tardat tant a mobilitzar-se? —Per mi hi ha hagut dos fets molt substancials. Un és el Consorci, que ha posat el Lluçanès al mapa, al marge dels errors que hagi pogut cometre. I un altre fet cabdal ha estat l’Institut Castell del Quer de Prats de Lluçanès. Abans, els pares intentaven assegurar el futur dels seus fills a través d’un ensenyament que necessàriament era fora del Lluçanès: Vic, Manresa, Manlleu… En canvi ara, els joves es formen al Lluçanès. Tots es coneixen entre ells i tant hi fa si són d’Olost, de Sant Boi o de Prats. Els joves d’avui estan més formats, més preparats i tenen una mentalitat de comarca, no com la gent gran, que són els més recelosos. Tenen por, una certa recança. No s’adonen que la mancomunitat de serveis necessita una acció política i que, si no, no hi ha res a fer. S’ha d’entendre que tots els batlles han de poder remar en una mateixa direcció. Poble per poble, el corrent se’ns emportarà a tots. —La gent gran és la més indecisa? —Crec que el sentit de pertinença ja és molt arrelat en la gent jove, però no sé si ho és tant en la gent gran. Jo em pregunto: la gent que diu que no, que m’expliqui el perquè. L’única excusa que sento és que costarà més diners, i això és mentida. Això és un sentit conservador. Tenim una població envellida i la gent més gran té aquest sentiment que quan li canvien el gestor, el metge i el secretari sempre es fa per anar malament. Han de veure que a vegades es poden fer canvis per anar més bé. El que em sabria greu és que l’índex de participació fos baix, perquè no accepto la indiferència. Tenim les rutes de la transhumància, el pa de forment, podem presumir d’en Perot Rocaguinarda, de la Mercè de Pecanins, de la bruixeria… Són valors que es poden explotar més si ens convertim en comarca. Això sí, no suporto és el nom de ‘subcomarca’. Si guanya el no, d’acord, però que ens treguin l’etiqueta ‘sub’. És una consideració pejorativa. —Els pobles més contraris a la constitució de la comarca del Lluçanès són Sant Bartomeu del Grau i Sant Feliu Sasserra, més avesats a fer vida a Vic i Manresa. —Jo entenc que hi hagi tendències i costums, però si et fixes en Sant Bartomeu, geogràficament té més pertinença al Lluçanès que no pas a Osona. Però per les circumstàncies de les comunicacions tenen més hàbit d’anar a Vic. Ara, és una qüestió de necessitats i el Lluçanès pot cobrir-les. També han de saber que si baixen a Vic són clients, en canvi al Lluçanès es poden convertir en un subministrador. Jo entenc que hi hagi divisió, igual que a Sant Feliu, però confio en el jovent d’aquests pobles, que són els que comencen a mirar més cap al Lluçanès que no pas a Vic i Manresa. Reclamo que el Lluçanès sigui una comarca per poder-hi viure. La comarca del Lluçanès no només és una comarca de ser, sinó d’estar. Ser i estar, i estar vol dir que tota la gent tingui oportunitats per poder-hi viure. —En un article a El País definíeu el Lluçanès com ‘el femer de la Plana de Vic’. La constitució de la comarca pot ajudar a evitar-ho? —Si més no és per a pensar-hi. Jo reclamo un equilibri. Però jo no vull que la Plana de Vic es converteixi en el subjecte d’Osona i nosaltres ens convertim en el femer de la Plana. Si volem presumir de comarca i dels seus encants naturals, això vol dir fonts, paisatge i masies rurals. Per això es tractaria que l’acció política determinés on es poden situar les granges, on es pot situar la producció càrnia sense malmetre el conjunt rural i natural del Lluçanès. No vaig contra el Tarradellas, però no pot ser que amb el xantatge de donar feina, algunes empreses facin el que vulguin. Això és caciquisme, una situació que ja havíem superat. Estic a favor d’aquestes indústries, però que no facin allò que els doni el gust i la gana. I això només es pot afrontar amb un poder polític important. El Lluçanès és una comarca en què encara hi ha molts vicis de por, i la gent ha de perdre la por de mirar-se les coses amb normalitat. —S’ha passat de Puigneró a Tarradellas. Quin mal es fa al Lluçanès? —L’únic que busquen és un lloc on poder fer allò que vulguin. Les grans empreses de pinso i ramaderia volen llocs on poder ficar les granges i la merda, no un lloc on poder fer una indústria agroalimentària correcta. Hi estic a favor, d’aquestes empreses, però en un lloc on el control l’exerceixin els poders locals, no ells. Gràcies al Puigneró es va construir la carretera de Perafita a Sant Bartomeu per als seus camions i ara Tarradellas ha aconseguit fer la carretera d’Olost. Això serveix perquè molta gent conegui el Lluçanès, però volem que coneguin el nostre Lluçanès. Hi ha d’haver un equilibri. Per això es necessita un poder que els pugui demanar explicacions i tretze batlles tenen més poder que un de sol. No es pot permetre que posin granges al costat de la riera de Merlès perquè quan plou puguem engegar tota la merda riera avall. Això és un atemptat. Tinc la sensació que la gent que té els diners i el poder fan el que els rota; el Puigneró en el seu moment i avui dia aquesta ‘aristocàrnia’. —També heu dit que per a ser comarca no cal que l’administració es dupliqui, sinó utilitzar elements cohesionadors com La Rella. —La Rella fa una cosa molt important, que és la divulgació de serveis. Jo crec en els serveis, cosa que han oblidat els mitjans d’avui dia. És una guia que explica tot allò que es fa i hi ha al Lluçanès. Crec molt en la premsa comarcal com a centre de producció de periodistes. És molt més difícil ser un bon periodista local que no pas un bon un periodista global. El periodisme local t’obliga a enfrontar-te amb la gent del poble i si publiques una informació que no agrada, l’endemà et pots trobar el batlle del poble al cafè i el pot enviar a la merda. La Rella ha de mantenir aquest sentit de proximitat i de serveis. I el distanciament respecte de l’administració. La Rella no es pot convertir en el portaveu dels ajuntaments. Ha de ser l’altaveu de la gent que vol expressar-se, els que necessiten divulgar, opinar. Però mai fer els butlletins del poble. —Tornareu mai a viure al Lluçanès? —Jo sempre dic a la meva parella que la meva aspiració és anar a jubilar-me al Lluçanès. M’agradaria anar-me’n a Perafita, escriure, pensar i no tenir una activitat com la que tinc avui dia a Barcelona. Si jo a Perafita tinc uns bons serveis: wifi, una carretera com Déu mana cap a Barcelona, que en lloc d’anar a cinema a Vic pugui a anar a Prats o Olost, que si se m’espatlla el cotxe ho pugui solucionar a qualsevol lloc de la comarca… Si qualsevol servei que necessito per a poder viure el tinc a la comarca, serà més fàcil que pugui convèncer la gent que tingui dubtes que el Lluçanès és un bon lloc per viure. — Coneixeu bé Pep Guardiola. Està il·lusionat amb el gest de tancar la llista conjunta independentista? —Sí, perquè ell és un paio compromès. La gent creu que els esportistes són anormals i només saben jugar a futbol, bàsquet o córrer amb moto, i per tant no tenen pensament polític. Però quan un ho fa la gent en sospita. Jo puc dir que és una persona excepcional, una personalitat, no només esportivament sinó intel·lectualment i política. Crec que si no s’hagués manifestat no s’ho hauria perdonat mai. Té un gran sentit de pertinença al país, a una comunitat que té una aspiracions i creu que ell pot sumar. Assumeix el risc que algú li pugui dir cul d’olla o que un equip pensi que no el contractarà mai, però ell sentia la necessitat de fer aquest pas. A vegades a la vida hem de perdre els complexos i més enllà que agradin o no, hem de dir què pensem i sentim, i crec que el Pep sempre ha estat molt conseqüent amb si mateix i sempre ha cregut en una Catalunya independent.	Ramon Besa és un dels periodistes més autoritzats per a parlar del Barça i del ritme frenètic que s’hi viu. És una de les veus més honestes del periodisme esportiu català i les cròniques que escriu a El País són admirades tant pels lectors com per tot el gremi periodístic. Però Besa és també un … Continue reading Ramon Besa: ‘No vull que el Lluçanès es converteixi en el femer de la Plana de Vic’ →	Ramon Besa: 'No vull que el Lluçanès es converteixi en el femer de la Plana de Vic'	news	
https://www.vilaweb.cat/noticies/david-fernandez-i-isabel-vallet-presenten-lobservatori-sobre-la-corrupcio-llums-i-taquigrafs-2/	24/06/2021	Els diputats de la CUP David Fernàndez i Isabel Vallet presenten avui l’observatori ‘Llums i taquígrafs‘, sobre la corrupció i el frau. Condensa la feina que han anat fent tots aquests mesos a l’anomenada comissió Pujol del Parlament de Catalunya. L’observatori que n’ha nascut vol ser ‘una finestra per a posar llum, de manera col·laborativa, als casos de corrupció, evasió i frau fiscal a fi de construir una societat més ètica, justa i transparent’. La comissió d’investigació ha aprovat recentment les conclusions, però la CUP no vol que la feina es mori aquí. Per això emprendrà una campanya de micromecenatge per tal d’editar un conjunt de llibres que inclouran una anàlisi holística sobre la corrupció. Segons que expliquen, hi participaran una trentena d’experts i oferiran també un atles amb els casos més destacables registrats fins avui als Països Catalans. Justament demà farà un any que va esclatar el cas Pujol, amb la publicació d’un comunicat en què l’ex-president confessava haver disposat de comptes sense regularitzar. La carta de Jordi Pujol va desfermar una crisi institucional i política, també dins el seu partit. Una de les conseqüències institucionals va ser la creació d’aquesta comissió d’investigació sobre frau, evasió fiscal i corrupció política, que aquesta setmana ha reprovat l’ex-president. Després de 30 sessions, 77 compareixences i 150 hores de comissió, els partits han aprovat la majoria de les conclusions. N’és una la reprovació de Jordi Pujol ‘amb motiu d’haver mantingut amagats de les autoritats tributàries corresponents i per tant sense tributar durant 34 anys, uns recursos en entitats bancàries de l’estranger’. També s’ha aprovat ‘una reprovació especial’ a Pujol per no haver aclarit per què no havia parlat de la seva fortuna a Andorra fins el 2014. Els diputats també li retreuen que no hagués declarat que va heretar un immoble a Premià de Mar fins el 1985, quan ja havia prescrit l’impost de successions. I recorden, a més, que aquest impost és gestionat per la Generalitat. La comissió també demana a la família Pujol que aixequi el secret bancari i denuncia els negocis del fills amb administracions públiques o empreses relacionades, a més del benefici d’aquestes empreses pel fet de tenir vincles amb entorns de CiU.	Els diputats de la CUP David Fernàndez i Isabel Vallet presenten avui l’observatori ‘Llums i taquígrafs‘, sobre la corrupció i el frau. Condensa la feina que han anat fent tots aquests mesos a l’anomenada comissió Pujol del Parlament de Catalunya. L’observatori que n’ha nascut vol ser ‘una finestra per a posar llum, de manera col·laborativa, … Continue reading David Fernàndez i Isabel Vallet presenten l’observatori sobre la corrupció ‘Llums i taquígrafs’ →	David Fernàndez i Isabel Vallet presenten l'observatori sobre la corrupció 'Llums i taquígrafs'	news	
https://www.vilaweb.cat/noticies/laplec-internacional-de-tori-al-fes-ta-festa/	24/06/2021	Aquest any l’Aplec Internacional de l’Asociació per la Difusió del Folklore Adifolk es farà a la ciutat piamontesa de Torí. La gran manifestació internacional de la nostra cultura popular i tradicional serà la protagonista de l’entrevista de ‘La festa que ve’, l’espai que prepara l’Amadeu Carbó. Parlem amb el president d’Adifolk, en Joan Gómez, qui ens donarà tots els detalls de l’aplec i també dels actes previs que organitzen al Castell de Montjuïc. ‘Els de Gràcia planten el 4 de 8 al Québec’ és el titular de la Crònica castellera d’en Carles Esteve, on a banda de parlar-nos d’aquest exitós viatge dels graciencs en terres canadenques, aprofitarà per fer un repàs històric de la presència castellera a les amèriques. També farà un repàs de les darreres actuacions a Catalunya. A les ‘Notícies escollides’ comentarem el recentment presentat cartell de les festes de la Mercè 2015 i parlarem de la 10a edició del singular concert de música popular i tradicional ‘D’aquí estant veig una estrella’ que es farà a Ridaura l’1 d’agost vinent. També farem atenció a les celebracions de l’any Morera arreu del país, entre les quals destaca la reestrena a la Garriga, també el proper 1 d’agost, de la peça lírica ‘La Viola d’or’, que l’insigne compositor barceloní va escriure juntament amb Apel·les Mestres l’any 1914. En aquest link us podeu baixar el programa d’actes en motiu d’aquest Any Morera. I també tindrem les habituals seccions de les edicions d’estiu: Les Dites i refranys d’en Víctor Pàmies, que avui ens afirma una nova evidència: ‘Qui no pot segar, espigola’. També tindrem un altre dels Cants de taverna d’en Francesc Sànchez Carcassés, que aquesta vegada ens proposa escoltar el grup l’Espingari, de Montcada i Reixac, amb la interpretació del popular valset mariner ‘Oreneta‘. A els temes d’en Xino amb en Josep Maria Francino recuperarem una altra edició de l’espai protagonitzada per la sardana ‘La santa espina’ d’Enric Morera. En aquesta ocasió, la versió del grup madrileny ‘Los relámpagos’, allà als anys 60. I també recuperem un capítol dels Secrets de l’Etnològic d’en Gustau Molas, que en aquest cas ens parlarà del ‘Requetetxec’. Pel nom ja us dic ara que no en traureu l’aigua clara. Serà qüestió d’escoltar-lo.	Aquest any l’Aplec Internacional de l’Asociació per la Difusió del Folklore Adifolk es farà a la ciutat piamontesa de Torí. La gran manifestació internacional de la nostra cultura popular i tradicional serà la protagonista de l’entrevista de ‘La festa que ve’, l’espai que prepara l’Amadeu Carbó. Parlem amb el president d’Adifolk, en Joan Gómez, qui … Continue reading L’Aplec Internacional de Torí al ‘Fes Ta Festa’ →	L’Aplec Internacional de Torí al 'Fes Ta Festa'	news	
https://www.vilaweb.cat/noticies/colau-retira-el-bust-de-juan-carlos-i-de-la-sala-de-plens/	24/06/2021	L’Ajuntament de Barcelona ha retirat el bust de Juan Carlos I ‘perquè no representa l’actual cap d’estat espanyol’. El primer tinent batlle Gerardo Pisarello ha dit que ‘Barcelona té una llarga tradició republicana que de vegades no ha estat reconeguda’. El consistori ho ha anunciat amb un piulet i una fotografia d’un uixer que retira el bust de l’ex-rei d’Espanya. L’actuació s’emmarca en un procés de revisió de la iconografia de la ciutat, segons han destacat fonts consistorials. A més, es pretén incloure a partir d’ara elements de la memòria republicana. Es retira el bust de Joan Carles I del Saló de Plens perquè no representa l’actual Cap d’Estat. pic.twitter.com/rVkgESjXlx — Ajuntament de BCN (@bcn_ajuntament) July 23, 2015 El govern municipal de Barcelona ha anunciat aquest dijous l’inici d’un procés de revisió de la simbologia i iconografia monàrquica en el si de l’Ajuntament i la seva presència a la ciutat. Per abordar aquesta actualització, l’equip de govern, encapçalat per la primera tinença i el Comissionat d’Estudis Estratègics i Programes de Memòria, es planteja obrir un període d’estudi i de debat ciutadà per garantir el desenvolupament d’una memòria plural i democràtica en l’espai públic i a l’edifici de Palau de l’Ajuntament de Barcelona. Les actuacions que emprendrà l’Ajuntament també hauran de permetre incorporar elements de memòria que reculin la tradició republicana de Barcelona i de l’Ajuntament de Barcelona. Segons un comunicat del consistori, el govern municipal ha detectat elements que considera anacrònics relacionats amb la simbologia monàrquica dins de la part noble de l’Ajuntament. Aquesta afecta bàsicament a la presència de diversos busts de l’antic Cap d’Estat i dels Comtes de Barcelona que, segons l’Ajuntament, ja no queden justificats com una representació dels titulars actuals d’aquestes institucions. Per tot això, el Comissionat d’Estudis Estratègics i Programes de Memòria ha fet un encàrrec a la Direcció de Patrimoni de l’ICUB per la realització d’un estudi sobre la simbologia i iconografia de l’Edifici de Palau de l’Ajuntament de Barcelona i la seva possible renovació, que ha d’estar enllestit en el termini de vuit mesos. Serà a partir d’aquest estudi que s’afrontarà la necessitat de renovar aquesta simbologia i iconografia. Una actuació, que segons el govern d’Ada Colau es farà a partir del diàleg amb totes les forces de l’oposició. A més de la retirada del bust, el consistori també proposa restituir l’estàtua dedicada a la República i el Medalló dedicat a Pi i Margall, inaugurat durant la II República i eliminats pel franquisme, a l’actual Plaça del Llapis. Per a fer-ho establirà prèviament un diàleg amb les entitats de Nou Barris que són les dipositaries dels elements que conformen la proposta. Paral·lelament, el consistori obrirà diverses línies d’actuació que afectaran, també, el nomenclàtor de la ciutat.	L’Ajuntament de Barcelona ha retirat el bust de Juan Carlos I ‘perquè no representa l’actual cap d’estat espanyol’. El primer tinent batlle Gerardo Pisarello ha dit que ‘Barcelona té una llarga tradició republicana que de vegades no ha estat reconeguda’. El consistori ho ha anunciat amb un piulet i una fotografia d’un uixer que retira el … Continue reading Colau retira el bust de Juan Carlos I de la sala de plens →	Colau retira el bust de Juan Carlos I de la sala de plens	news	
https://www.vilaweb.cat/noticies/creix-loposicio-dins-compromis-al-pacte-amb-podem/	24/06/2021	En tan sols dos dies un miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Tavernes de Valldigna, Bétera, la Jana, Albaida, Agullent, Corbera, Els Poblets i Salem. Amb el títol ‘Per una veu pròpia valenciana a les Corts espanyoles‘, s’hi defensa una candidatura valenciana encapçalada per Compromís a les eleccions espanyoles ‘que aspire a ser una veu pròpia valenciana a les coProp drts generals i que assumisca com a repte la constitució per primera vegada d’un grup parlamentari valencià’. Una de les cares visibles d’aquest manifest és el músic Pau Alabajos, regidor de Torrent per Compromís des del 24 de maig. També l’ha signat l’històric Vicent Pitarch i el cap de llista per Castelló Enric Nomdedéu. L’executiva de Compromís va aprovar fa poc d’obrir una negociació amb Podem per concórrer plegats a les eleccions espanyoles, però això ha suscitat un fort debat a la coalició, on hi ha un ampli sector contrari a una candidatura conjunta. De fet, el Bloc va decidir, per unanimitat, que sotmetria la decisió a referèndum de tota la militància. Concretament, segons un comunicat, el Bloc consultarà als militants si volen que l’acord electoral garanteixi un grup parlamentari propi al congrés ‘mitjançant la legalització d’una candidatura valenciana’; si la candidatura ha de recollir el lideratge de Compromís; i si l’hipotètic acord ha d’incloure una agenda política valenciana per a defensar al congrés. Heus ací el manifest ‘Per una veu pròpia valenciana a les corts espanyoles’: «Les persones que signem aquest manifest, ciutadanes i ciutadans del País Valencià, ho fem per expressar el nostre suport a l’articulació d’una candidatura valenciana liderada per Compromís a les pròximes eleccions que aspire a ser una veu pròpia valenciana a les Corts Generals i que assumisca com a repte la constitució per primera vegada d’un grup parlamentari valencià. L’any 2011 l’elecció de Joan Baldoví i Roda com a diputat marcà una fita històrica per al valencianisme progressista, ja que el mestre suecà ha estat el nostre primer representant al Congrés en 75 anys, amb l’únic precedent de l’acta de diputat obtinguda per Vicent Marco i Miranda del partit Esquerra Valenciana en les últimes eleccions a les Corts de la Segona República Espanyola. Sense menystenir la legitimitat democràtica de la resta de representants valencians al Congrés i al Senat, el treball de Baldoví durant els quatre anys de legislatura, que considerem altament positiu, ha fet palès com d’important i necessari és enviar a Madrid un grup de parlamentaris i parlamentàries que hi traslladen les inquietuds dels habitants de la nostra terra, de Vinaròs a Pilar de la Foradada, del litoral mediterrani a l’interior. La reivindicació que presentem no és en absolut incompatible amb la vertebració d’un projecte plural i obert. De fet, l’actual Compromís ja aixopluga aquesta pluralitat des d’una perspectiva valencianista, d’esquerres, ecologista i que aposta per la regeneració democràtica. No volem tancar la porta a la incorporació de nous actors a aquesta coralitat però sí oposar-nos a qualsevol tipus de subordinació a projectes de matriu estatal. La participació de Compromís en el Consell de la Generalitat i els governs de les administracions locals obri un camí d’esperança a la construcció d’un País Valencià més just i solidari i que, dins de l’heterogeneïtat que ens caracteritza com a poble, pose en valor la llengua i cultura pròpies. No obstant això, aquest camí presenta també una sèrie de dificultats contra les quals difícilment alçaran la veu els diputats que depenguen d’un partit amb seu a Madrid. No es tracta d’un prejudici, ni tan sols d’un judici o d’una opinió, sinó d’un fet contrastat: les diputades i els diputats valencians de les dues principals forces d’àmbit estatal, fins ara totalment hegemòniques en la política valenciana, potser han pres una actitud reivindicativa quan era l’altra pota del bipartidisme la que governava Espanya, però han silenciat les mateixes reivindicacions quan l’inquilí de la Moncloa tenia el carnet del seu mateix partit. Vora un terç de la població en situació de pobresa o risc d’exclusió social, prop d’una quarta part de la població activa valenciana aturada segons l’EPA, augment de la desigualtat, una renda per càpita un 14 % inferior a la mitjana espanyola, falta d’inversions en infraestructures… L’enumeració de problemes de caire social que patim les valencianes i els valencians és llarga però, mentrestant, tant el finançament autonòmic com les inversions territorialitzades que rep el País Valencià se situen clarament per sota de la mitjana per habitant del conjunt de les comunitats autònomes. Un canvi en la gestió de les nostres institucions d’autogovern, després de vint anys monopolitzades pel Partit Popular amb un resultat molt negatiu, és un dels ingredients bàsics per a redreçar el nostre país. Una veu pròpia valenciana a les Corts Generals ho és també. Una veu pròpia oberta a col·laborar amb els altres projectes de regeneració democràtica i progrés social i ecològic, però que no calle quan toque reivindicar els interessos propis valencians.»	En tan sols dos dies un miler de membres de Compromís, entre càrrecs orgànics, diputats, regidors, militants i simpatitzants, han signat un manifest contra un possible pacte de Compromís amb Podem per a les eleccions espanyoles. Entre aquests hi ha els batlles de Sagunt, Pedreguer, Xeresa, Tavernes de Valldigna, Bétera, la Jana, Albaida, Agullent, Corbera, … Continue reading Creix l’oposició dins Compromís al pacte amb Podem →	Creix l'oposició dins Compromís al pacte amb Podem	news	
https://www.vilaweb.cat/noticies/lart-valencia-que-va-criticar-el-franquisme-a-livam/	24/06/2021	L’art pop valencià de finals del franquisme, marcat per la reivindicació i el compromís, protagonitza la mostra ‘Col·lectius artístics en la València sota el Franquisme. 1964-1976‘. L’ exposició, que es pot veure fins el gener de 2016 a l’Institut Valencià d’Art Modern, rememora la transformació cultural que va viure la ciutat a la dècada dels anys 60 i 70. En total s’hi exhibeixen gairebé dues-centes obres que són molt crítiques amb la política, la societat i la cultura de l’època. L’exposició pren com a arc cronològic les dates compreses entre 1964 i 1976 i fixa el seu espai geogràfic a la ciutat de València en un moment històric d’especial ebullició creativa i combativa. És el període en què la producció artística realitzada en la ciutat experimenta una mutació sense precedents. En l’any 1964, el règim franquista celebra amb una nova estratègia de propaganda els denominats XXV Anys de Pau, i amb motiu d’eixe esdeveniment es van editar cartells, segells, exposicions, publicacions i material documental que tractava de difondre una imatge manipulada de modernitat i pacificació que l’exposició aborda, d’una manera inèdita, com a capítol introductori. El 1964 és l’any en què es va gestar el naixement del grup format per Manuel Boix, Artur Heras i Rafael Armengol, el col·lectiu Estampa Popular de València i l’Equip Crònica. L’exposició tanca el seu arc cronològic i el seu objecte d’anàlisi amb la mort del dictador i la inauguració, quasi un any després, de la mostra contestatària ‘Els altres 75 anys de pintura valenciana’, patrocinada pel Col·lectiu de Pintors del País Valencià. L’exposició es presenta com una dissecció i una reconstrucció de la cultura visual del moment, i és per això pel que la mostra inclou, junt amb una cuidada selecció d’obres artístiques dels principals col·lectius del moment – Estampa Popular, Equipo Crónica, Equipo Realidad, Antes del Arte, Grupo Bulto, Boix-Heras-Armengol, Grupo Escapulari-o-, còmics d’Editorial Valenciana, així com llibres, revistes i material documental relacionat amb l’època.	L’art pop valencià de finals del franquisme, marcat per la reivindicació i el compromís, protagonitza la mostra ‘Col·lectius artístics en la València sota el Franquisme. 1964-1976‘. L’ exposició, que es pot veure fins el gener de 2016 a l’Institut Valencià d’Art Modern, rememora la transformació cultural que va viure la ciutat a la dècada dels … Continue reading L’art valencià que va criticar el franquisme, a l’IVAM →	L’art valencià que va criticar el franquisme, a l’IVAM	news	
https://www.vilaweb.cat/noticies/airea-una-historia-de-confianca/	24/06/2021	Les colònies d’Airea han arribat al seu punt final. Han estat cinc dies intensos plens d’activitats enmig de la natura i amb ella com a eix. Enguany, Airea ha tingut un repte afegit, ja que per a gairebé el 50% dels participants aquestes colònies han representat la seva primera experiència de viure uns dies lluny del seu entorn familiar. Això ha suposat una aposta doble, tant per part del nen o nena com de les famílies, a qui vam demanar que no mantinguessin cap contacte telefònic amb els seus fills. De fet, durant els dies que han durat les colònies només han tingut notícies dels nens gràcies a les fotos i a la informació que els enviàvem diàriament. Per a la Fundació Roger Torné aquest doble vot de confiança ha representat una gran responsabilitat que l’equip de monitors ha assumit amb molta il·lusió. I és que el projecte Airea ha estat la feliç cloenda del curs de Respiro en Xarxa, on hem treballat els nostres valors: respecte per la natura i per la diferència, empatia i col·laboració. Els resultats els hem vist durant els cincs dies que ha durat Airea, en els quals els nens han mostrat un creixement de la seva autonomia i de la seva capacitat de treball en equip. Situats en un entorn immillorable a l’Alt Berguedà, cada matí ens despertàvem fent una sèrie d’exercicis abans d’esmorzar que podien ser assimilables a allò que en ioga es coneix com a salutació al sol; d’aquesta manera, preparàvem el cos per a un dia de grans activitats. Un cop acabat l’esmorzar, començàvem els jocs de matí en què teníem com a objectiu fer exercici físic per millorar les capacitats pulmonars dels nens, alhora que centraven l’atenció en la col·laboració, la competitivitat positiva i la superació de reptes. Ateses les altes temperatures, i aprofitant el meravellós entorn, també gaudien d’un bany al riu, que els permetia combatre la calor. Si voleu seguir llegint l’article, feu clic aquí.	Les colònies d’Airea han arribat al seu punt final. Han estat cinc dies intensos plens d’activitats enmig de la natura i amb ella com a eix. Enguany, Airea ha tingut un repte afegit, ja que per a gairebé el 50% dels participants aquestes colònies han representat la seva primera experiència de viure uns dies lluny … Continue reading AIREA, una història de confiança →	AIREA, una història de confiança	news	
https://www.vilaweb.cat/noticies/temps-lliure-descans-i-salut-infantil/	24/06/2021	Aquest article forma part del monogràfic “Hàbits i salut infantil”, una sèrie de publicacions en què s’analitza la importància dels hàbits en la protecció de la salut dels infants. En aquest lliurament, la doctora Herminia Villena, pediatre de família i membre de l’equip mèdic de “Per a pares i mares“, aborda la necessitat que els nens i nenes gaudeixin d’un bon descans per les implicacions que això té en la seva salut present i futura. Abans d’anar-nos al llit, el meu pare ens explicava cada nit una aventura de Johnny, que era “americà”, i Gacelita, una nena “índia”. A cada aventura corrien tota mena de perills, en una guerra que no era seva, però sempre triomfaven l’amistat, la comprensió i la tolerància per sobre de la raça, la religió i la guerra dels grans. Altres nits, ens llegia un capítol del llibre ‘Corazón’, d’Edmundo de Amicis. Així vam conèixer per aquells temps a Marco, recorrent mig món per trobar la seva mare. Quan ens anàvem al llit, relaxats i feliços, solia cantar-nos una havanera al so de la qual ens quedàvem dormits. Al meu poble vivia una dona gran que ens feia por als nois pel seu pèl blanc enredat, la seva mirada hostil i genives desdentades. Nosaltres, amagats rere unes pedres, espantàvem els seus galls dindis i la dona sortia corrent darrere la nostra brandant el seu bastó. Després de dies de tanta excitació, dormíem com socs. Són només dos exemples de com els nens d’abans gaudíem del nostre temps lliure i del nostre descans. Actualment, en què empren el seu temps lliure els nens? De fet, tenen temps lliure? On són els jocs i la imaginació? Descansen de veritat, mirant un tipus o un altre de pantalla? Poden dormir bé després i llevar-se relaxats per afrontar el dia? Han canviat tant les coses que de vegades penso que estem en una nova era, ni millor ni pitjor que l’altra, sinó diferent, i que no es pot mirar amb els nostres ulls i la nostra ment d’abans. De moment, en aquest trànsit d’una època a una altra, tenim les estadístiques que ens alerten que als nostres nens els falta temps lliure o en fan mal ús i, d’altra banda, de la mala qualitat del seu somni i descans. No parlarem aquí de l’activitat física durant el temps lliure, ja que ja s’ha tractat en altres apartats de Inspira, sinó del temps lliure que els queda als nostres fills per jugar, descansar i dormir. Tenint en compte que la seva jornada escolar dura 8 hores i que solen continuar amb activitats extraescolars i després han de fer els deures, no els queda temps per jugar, llegir, descansar o relaxar-se abans d’anar a dormir. A tot això caldria afegir l’extensió dels horaris laborals a Espanya, que no faciliten, en absolut, la conciliació de la vida familiar. Una enquesta de 2003 realitzada per la companyia de piles Duracell, constatava que el 56% dels nens espanyols jugava amb joguines, però passava el 45% del seu temps lliure davant del televisor i només el 28% preferien passar les seves estones d’oci a l’aire lliure, enfront del 47% dels del nord d’Europa. O sigui que ni el sol ‘espanyol’ minva el seu entusiasme catòdic… L’excés de TV s’ha relacionat amb l’obesitat i amb un menor nombre d’hores de son, el que al seu torn es relaciona amb l’obesitat. El pitjor de tot és que els nens que no tenen activitats extraescolars veuen més TV, en lloc de jugar o llegir. S’ha vist que el nivell socioeconòmic baix empitjora aquesta situació. Encara no tenim prou evidència de com de perjudicials (o no) que poden resultar les altres “pantalles”. Resulta si més no xocant veure al metro a les mares pendents del mòbil, sense parlar amb el seu fill, o grups d’adolescents sense pronunciar paraula, “whatsappejant”. Què podem fer davant d’aquest panorama? Per seguir llegint l’article, feu clic aquí.	Aquest article forma part del monogràfic “Hàbits i salut infantil”, una sèrie de publicacions en què s’analitza la importància dels hàbits en la protecció de la salut dels infants. En aquest lliurament, la doctora Herminia Villena, pediatre de família i membre de l’equip mèdic de “Per a pares i mares“, aborda la necessitat que els … Continue reading Temps lliure, descans i salut infantil →	Temps lliure, descans i salut infantil	news	
https://www.vilaweb.cat/noticies/especial-joan-amades-i-gelats-al-fes-ta-festa/	24/06/2021	Aquesta setmana el ‘Fes Ta Festa’ recupera la tertúlia, la conversa distesa, per dedicar la pràctica totalitat del programa a la figura de Joan Amades perquè el 23 de juliol vinent s’escaurà el 125è aniversari del naixement del folklorista. Comptarem amb la presència de tres membres de l’Associació Cultural Joan Amades, que són a la vegada col·laboradors històrics del programa: l’Antoni Serés, que és també el responsable del Fons Amades de la Direcció General de Cultura Popular Associacionisme i Acció Culturals de la Generalitat de Catalunya, en Gustau Molas, durant molts anys tècnic del Museu Etnològic de Barcelona i el mateix Amadeu Carbó, que és el president de l’entitat. Amb els seus comentaris coneixerem una mica més la figura d’aquest genial personatge, que tant ha ajudat a la conservació i a la difusió de la nostra cultura popular i de la nostra identitat. Però també tindrem algunes seccions, com ara la Crònica Castellera d’en Carles Esteve, que ens comentarà ‘La torre de 9 dels verds a Altafulla’, una important pujada del llistó a la temporada dels Castellers de Vilafranca assolida el passat cap de setmana a la Diada de les Cultures. També tindrem una de les Dites i Refranys d’en Víctor Pàmies, en aquest cas aquella que assevera: ‘Molta fressa i poca endreça’. I també en Xicu Sànchez Carcassés ens portarà un altre dels seus Cants de Taverna. Concretament un que el Grup Terra Endins utilitza per explicar la seva procedència i les seves característiques com a grup i que, per ser més clars que l’aigua han titulat precisament ‘Terra endins’. La part musical la protagonitzaran també les commemoracions. D’una banda el mateix Joan Amades, ja que escoltarem una peça recuperada per ell amb la col·laboració d’en Joan Tomàs. Es diu ‘Ball de novençans’ i ens la interpretaran el grup Els Ministrils del Raval de Terrassa, amb un arranjament d’un altre Joan, en Joan Figueras. I també l’any Morera serà present en el programa d’avui ja que escoltarem dues sardanes del genial mestre barceloní de qui enguany es commemora el 150è aniversari del seu naixement: ‘Serra amunt’ i ‘Tossa, la vila vella’. I la setmana que ve, recuperarem la versió més estiuenca amb música, seccions… Us desitgem que feu moltes vacances, que reposeu, que descanseu… però no de nosaltres! Podcast del programa ‘Especial Joan Amades i Gelats’ El programa de cultura popular ‘Fes ta festa’ es va començar a emetre a Ràdio 4 el 1989 i és hereu de l’històric programa ‘La veu de la sardana’. Està presentat per Jesús Ventura i Amadeu Carbó i compta amb diversos col·laboradors que s’encarreguen de seccions molt variades dedicades a la crònica castellera, els refranyer o al món dels gegants entre més. El programa pot escoltar-se per internet a través del seu web, on setmanalment hi pengen una nova edició i cada dissabte el programa té el seu propi canal a VilaWeb.	Aquesta setmana el ‘Fes Ta Festa’ recupera la tertúlia, la conversa distesa, per dedicar la pràctica totalitat del programa a la figura de Joan Amades perquè el 23 de juliol vinent s’escaurà el 125è aniversari del naixement del folklorista. Comptarem amb la presència de tres membres de l’Associació Cultural Joan Amades, que són a la … Continue reading Especial Joan Amades i Gelats al ‘Fes Ta Festa’ →	Especial Joan Amades i Gelats al 'Fes Ta Festa'	news	
https://www.vilaweb.cat/noticies/jornada-de-reflexio-sobre-integracio-i-associacionisme/	24/06/2021	L’acte, organitzat per la Direcció general per a la Immigració, amb la col·laboració de l’Ens de l’Associacionisme Cultural Català, s’adreça tant a tècnics de l’administració pública, com a entitats i persones de l’àmbit de la cultura. L’objectiu de la jornada és enfortir la vinculació i la interrelació de persones d’origen immigrant amb associacions de cultura popular. Després de a benvinguda a càrrec d’Esteve Riambau, director de la Filmoteca de Catalunya, i dels parlaments de Lluís Puig, director general de Cultura Popular, i Josep Viana, president de l’Ens de l’Associacionisme Cultural Català, es farà la presentació de l’estudi Diversitat i integració en l’associacionisme cultural, a càrrec del sociòleg Enric Saurí i la doctora en sociologia i professora de la UAB, Marta Rovira. L’estudi va ser el projecte escollit per la 1a Beca d’Estudis sobre l’associacionisme cultural català atorgada per l’ENS i que recentment s’ha editat com a llibre dins de la capçalera Canemàs, revista de pensament associatiu. Cal destacar que el treball de Saurí i Rovira ha posat sobre la taula la integració dels nouvinguts a les associacions. En acabar la presentació del llibre, hi haurà una taula rodona on es debatran i compartiran les experiències d’Amadou Bocar Sam, president de la Coordinadora de d’Associacions Senegaleses de Catalunya; Joan Riera Claret, de la colla castellera Sagals d’Osona i Secretari de la Coordinadora de Colles Castelleres de Catalunya; Sara Cochs, tècnica del Servei d’Acollida de l’Ajuntament de Vila-seca; Núria Santaulària, Assessora de Llengua, interculturalitat i cohesió social (LIC) a Cerdanyola del Vallès; i, per últim Salvador Sunyer, director del Temporada Alta. La taula rodona estarà moderada per Roger Soler i Martí, doctor en ciència política. Més notícies a Tornaveu, fent clic aquí La cloenda anirà a càrrec de Xavier Bosch, director general per a la Immigració, del Departament de Benestar Social i Família. L’acte és gratuït i d’entrada lliure, però cal confirmar assistència, fent clic aquí.	L’acte, organitzat per la Direcció general per a la Immigració, amb la col·laboració de l’Ens de l’Associacionisme Cultural Català, s’adreça tant a tècnics de l’administració pública, com a entitats i persones de l’àmbit de la cultura. L’objectiu de la jornada és enfortir la vinculació i la interrelació de persones d’origen immigrant amb associacions de cultura … Continue reading Jornada de reflexió sobre integració i associacionisme →	Jornada de reflexió sobre integració i associacionisme	news	
https://www.vilaweb.cat/noticies/el-cor-jove-nacional-de-catalunya-inicia-el-campus-de-treball-a-vilafranca/	24/06/2021	Precisament el dijous dia 16 a les 11h a l’Ajuntament de Vilafranca s’ha dut a terme l’acte de benvinguda i la presentació davant dels mitjans de comunicació dels 32 membres del Cor Jove Nacional de Catalunya, acompanyats dels directors artístics i professors. A l’acte de presentació del Cor Jove Nacional de Catalunya 2015, que ha comptat amb la benvinguda de l’alcalde Pere Regull, s’ha exposat el programa d’activitats que es desenvoluparan a Vilafranca del Penedès i a la resta del territori català. El Cor Jove Nacional de Catalunya està format per 32 cantaires d’entre 18 i 28 anys, es renova anualment, de manera que els membres actuals s’han seleccionat després d’un procés d’audicions dut a terme a principis de febrer d’aquest any. A partir d’aquí els joves han iniciat el seu stage de treball el mateix dia 16. Els esperen dies de convivència i treball del repertori dels directors artístics del Cor, que com a les anteriors edicions comptarà amb dos directors de prestigi, un d’internacional i un altre de català. Així doncs, el director flamenc Erik Van Venel i el català Jordi Casas guiaran els passos dels joves, juntament amb Salvador Parron com a instructor vocal i Oriol Castanyer com a pianista acompanyant. L’estada del Cor Jove Nacional de Catalunya a Vilafranca del Penedès començarà a l’Escola Municial de Música Maria Dolors Calvet, del 16 al 21, i després es traslladaran fins al dia 26 a l’Auditori de Vilafranca. A més, al llarg dels dies de l’stage (del 16 al 26 de juliol), el cor té programada una agenda de concerts per als vespres. El primer dels concerts serà el dimarts 21 de juliol al Vinseum (Museu de les Cultures del Vi de Catalunya). La resta de concerts seran el 23 de juliol, a les 21.30h a Agramunt, a l’aparcament Viladàs; el 24 de juliol a les 22h a l’Auditori de Vilafranca del Penedès; el 25 de juliol a l’Església de Sant Martí de Palafrugell, i l’últim, el diumenge 26 de juliol, a les 19h a l’Auditori Josep Carreras, a Vila Seca. Al llarg d’aquests dies el tercer Cor Jove Nacional combinarà el treball i l’estudi amb la pràctica. Aquesta sèrie de concerts servirà per reivindicar la iniciativa del Cor Jove Nacional de Catalunya, impulsat pel Moviment Coral Català (Confederació Coral Catalana) i Corals Joves de Catalunya, que compta amb la complicitat de l’Associació Catalana de Professors de Cant i el suport del Departament de Cultura de la Generalitat de Catalunya. El Cor Jove Nacional de Catalunya va néixer el 2013 amb l’objectiu de ser un ambaixador de l’excel·lència coral catalana més enllà de l’Estat. Sens dubte que els 32 nous integrants per aquest 2015 demostraran que es mereixen ostentar aquest reconeixement, ara bé per endavant tenen deu dies d’esforç, sacrifici i satisfaccions. Més notícies a Tornaveu, fent clic aquí	Precisament el dijous dia 16 a les 11h a l’Ajuntament de Vilafranca s’ha dut a terme l’acte de benvinguda i la presentació davant dels mitjans de comunicació dels 32 membres del Cor Jove Nacional de Catalunya, acompanyats dels directors artístics i professors. A l’acte de presentació del Cor Jove Nacional de Catalunya 2015, que ha … Continue reading El Cor Jove Nacional de Catalunya inicia el campus de treball a Vilafranca →	El Cor Jove Nacional de Catalunya inicia el campus de treball a Vilafranca	news	
https://www.vilaweb.cat/noticies/protegeixes-be-el-teu-fill-del-sol-aqui-trobaras-la-resposta/	24/06/2021	La llum del sol és necessària per a la síntesi de la vitamina D i té efectes beneficiosos sobre el nostre estat d’ànim. Tanmateix, l’exposició prolongada i inadequada al sol també té efectes perjudicials sobre la nostra pell produint cremades solars, envelliment endèmic i càncer de pell. Els nens, i especialment els nadons i els menors de tres anys, tenen un risc major que els adults de patir cremades solars i altres efectes adversos relacionats amb l’exposició al sol per diverses raons. D’una banda, no són conscients dels riscos a què s’exposen, i, de l’altra, és menys probable que utilitzin mesures de prevenció. Per tant, per ajudar els nostres fills a prevenir els efectes nocius del sol de forma eficaç és molt important evitar l’exposició al sol durant les hores de màxima radiació (des de les 12 fins a les 4 de la tarda), protegir-los amb roba, buscar ombres en els espais oberts i utilitzar protectors solars. En aquest article ens centrarem en l’ús dels protectors solars com a mesura de prevenció i us explicarem què són, de quins tipus n’hi ha, com seleccionar el més adequat per als nens o com utilitzar-los per obtenir un màxim benefici per a la nostra salut. Què són els protectors solars i per què es recomana utilitzar-los? Els protectors solars són productes que s’apliquen sobre la pell i que combinen una sèrie de substàncies químiques i/o físiques, denominades filtres, que tenen la capacitat de reflectir o absorbir la radiació ultraviolada del sol ajudant a prevenir-ne els efectes nocius sobre la nostra pell. La llum del sol que irradia el nostre planeta conté tres tipus diferents de rajos ultraviolats: els rajos UVA, els UVB i els UVC. Els rajos UVA penetren profundament a la pell i poden induir l’aparició d’arrugues i flacciditat, a més d’altres efectes relacionats amb l’envelliment dèrmic. Aquests rajos multipliquen els efectes carcinògens dels rajos UVB contribuint al desenvolupament de càncer de pell. És el tipus de radiació més abundant, ja que aproximadament el 95% de la radiació que arriba a la superfície terrestre és UVA. Els rajos UVB, responsables de la pigmentació de la pell, també són perillosos, ja que són els principals responsables de les cremades i contribueixen al desenvolupament de càncer de pell. A més, s’ha relacionat l’exposició a rajos UVB amb l’aparició de problemes oculars com les cataractes i deteriorament del sistema immunitari. Els rajos UVC són els més perillosos però la capa d’ozó impedeix que arribin a la superfície de la Terra. Una sèrie d’estudis ha demostrat que l’ús regular de protectors solars prevé el desenvolupament de determinats tipus de càncer de pell, inclòs el melanoma, i poden prevenir determinats canvis a la pell com la pigmentació i l’aparició d’arrugues, ambdós relacionats amb el fotoenvelliment. A més, convé no oblidar que, ja que aquests efectes nocius s’acumulen al llarg del temps, hem de protegir especialment els més petits. Què és el factor de protecció solar (FPS) i altra informació de l’etiquetatge dels protectors solars, i com la podem interpretar? Si voleu seguir llegint l’article, feu clic aquí.	La llum del sol és necessària per a la síntesi de la vitamina D i té efectes beneficiosos sobre el nostre estat d’ànim. Tanmateix, l’exposició prolongada i inadequada al sol també té efectes perjudicials sobre la nostra pell produint cremades solars, envelliment endèmic i càncer de pell. Els nens, i especialment els nadons i els … Continue reading Protegeixes bé el teu fill del sol? Aquí trobaràs la resposta →	Protegeixes bé el teu fill del sol? Aquí trobaràs la resposta	news	
https://www.vilaweb.cat/noticies/una-nova-manera-de-descarregar-musica/	24/06/2021	Un dels primers sectors que internet i la digitalització van capgirar va ser el de la música. Des de Napster, que va posar contra les cordes la indústria discogràfica i al final va acabar sucumbint-hi, han passat uns quants anys i també unes quantes propostes innovadores per mirar d’encaixar la música als nous temps, des de plataformes de pagament com Spotify fins a l’opció creixent de moltes bandes d’oferir gratuïtament els seus discs (a Bandcamp, per exemple) i recuperar-ho amb concerts. I es continua movent: fa poques setmanes desapareixia Grooveshark i dilluns passat s’ha afegit un nou actor en aquest terreny, Apple, amb el servei en streaming i de pagament Music que, quan s’activi el 30 de juny en un centenar de països, segurament sobrepassarà ràpidament en volum i xifres el dominador Spotify. Però pel mig encara hi ha espai per a iniciatives més modestes, però ben imaginatives, que cerquen noves vies per compensar tant els creadors musicals com els consumidors. És el cas de MonkingMe, una idea desenvolupada per Miquel Tolosa, estudiant del grau en enginyeria en informàtica de la UPF. Es tracta d’una plataforma dissenyada perquè els usuaris puguin descarregar música gratuïtament i pagar als artistes al mateix temps. Per aconseguir-ho, cada vegada que l’usuari fa clic per baixar una cançó ha d’esperar que es reprodueixi un vídeo publicitari d’uns vint segons de durada. El 100% dels diners provinents d’aquests anuncis és el que es fa servir per pagar els artistes i complir, així, la finalitat de remunerar cada descàrrega gratuïta. · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	Un dels primers sectors que internet i la digitalització van capgirar va ser el de la música. Des de Napster, que va posar contra les cordes la indústria discogràfica i al final va acabar sucumbint-hi, han passat uns quants anys i també unes quantes propostes innovadores per mirar d’encaixar la música als nous temps, des … Continue reading Una nova manera de descarregar música →	Una nova manera de descarregar música	news	
https://www.vilaweb.cat/noticies/la-carta-dels-independentistes-de-proces-constituent-fent-una-crida-a-evitar-lacord-amb-icv-i-podem/	24/06/2021	Fa setmanes que Procés Constituent registra baixes d’independentistes, a causa de la possibilitat que es presenti a les eleccions del 27-S amb ICV-EUiA i Podem. El sector crític del partit, Constituents per la Ruptura, ja ha demanat d’unir-se a la candidatura que encapçala la CUP. La formació de Teresa Forcades i Arcadi Oliveres decidirà demà en assemblea extraordinària si finalment se suma a Catalunya Sí que es Pot o no. I, en aquest darrer cas, si s’uneix a la CUP o bé es presenta tot sol. En vista de la imminent decisió, el sector independentista ha tornat a moure’s i ha fet arribar una carta als membres de Procés Constituent perquè demà votin contra la coalició amb ICV-EUiA i Podem. Aquesta és la carta que han enviat, íntegra: «Companya, company: Aquest escrit vol ser un clam urgent al teu compromís cívic i a la teva consciència social i de país. Per contribuir a fer possible la República Catalana independent i el canvi social necessitem comptar amb el teu vot a l’assemblea general extraordinària de Procés Constituent del proper dissabte, 25 de juliol. Si creus, com nosaltres, que sense independència no serà possible endegar, mantenir i consolidar un procés constituent sobirà i no subordinat a cap altre que, des de baix, posi les bases per a la construcció col·lectiva d’una societat realment justa, democràtica i respectuosa del medi ambient, aleshores cal que sumis el teu vot al nostre per tal d’intentar evitar democràticament que Procés Constituent decideixi arrenglerar-se amb la coalició electoral de Podem i ICV, coalició que amb l’excusa de centrar-se en la defensa del canvi social posa boires i ambigüitat a la necessitat de la independència de Catalunya. Se’ns fa difícil imaginar que Procés Constituent es vulgui integrar en una coalició que en la lectura que es farà dels resultats electorals del 27-S serà comptabilitzada com a contrària a la independència. I, en el cas que sumin majoria, quin procés constituent voldran i podran posar en marxa dintre del restringit març legal espanyol? Com poden dir que pretenen la ruptura amb el règim del 78 quan els uns hi han participat (ICV) i els altres (Pablo Iglesias) no qüestionen la monarquia? Per què parlen de ruptura quan només pretenen una reforma? Com podrien fer encaixar la república catalana (que diuen voler) en el marc estatal de la monarquia espanyola? Sí el manifest de l’Espai per la Ruptura de la CUP – Crida Constituent s’assembla com dues gotes d’aigua al manifest fundacional de Procés Constituent, per què aquest afany d’anar en coalició amb aquells que en neguen alguns dels seus punts bàsics o els emboliquen amb ambigüitats? Massa interrogants sense una resposta convincent per a una ciutadania catalana a la qual ja no l’alimenten les molles i vol el pa sencer. Però per lluitar pel pa sencer ens cal començar per convèncer dissabte els de casa. Dissabte, a l’AGE que tindrà lloc al Palau Firal de Cornellà a partir de les 10.00 del matí, i des d’una actitud de respecte als que no pensem com nosaltres, lluitarem amb el cor i amb les paraules per intentar convèncer tots els altres companys que ens és imprescindible un canvi de rumb per acostar Procés Constituent cap al port que des de sempre ens ha estat esperant. Després de l’assemblea us demanem que vulgueu quedar-vos una petita estona més per valorar conjuntament el desenvolupament d’aquesta i prendre en conseqüència les decisions que considerem més adients. A tal efecte, quedem de trobar-nos just a l’espai de sortida de la sala. Cap vot independentista del PrC per a la coalició Podemos-ICV! Us esperem dissabte, Constituents per la Ruptura»	Fa setmanes que Procés Constituent registra baixes d’independentistes, a causa de la possibilitat que es presenti a les eleccions del 27-S amb ICV-EUiA i Podem. El sector crític del partit, Constituents per la Ruptura, ja ha demanat d’unir-se a la candidatura que encapçala la CUP. La formació de Teresa Forcades i Arcadi Oliveres decidirà demà … Continue reading La carta dels independentistes de Procés Constituent fent una crida a evitar l’acord amb ICV i Podem →	La carta dels independentistes de Procés Constituent fent una crida a evitar l'acord amb ICV i Podem	news	
https://www.vilaweb.cat/noticies/la-cup-proposa-antonio-banos-de-cap-de-llista/	24/06/2021	La CUP obrirà diumenge la votació de primàries per a elegir els caps de llista de la candidatura CUP – Crida Constituent a les eleccions del 27-S. Tot i que fa pocs dies que van fer públics tots els noms dels candidats, el secretariat nacional i l’Espai per la Ruptura han decidit de fer una proposta concreta per a la demarcació de Barcelona, que consisteix a votar un equip de cinc persones per als primers llocs de la llista. I els elegits han estat el periodista Antonio Baños, la professora universitària Anna Gabriel, el pastisser i economista Josep Manel Busqueta, l’activista Gabriela Serra i l’historiador Albert Botran. Després d’un període d’inscripció al cens, entre militants i simpatitzants de l’esquerra independentista i l’Espai per la Ruptura (que aplega les organitzacions i assemblees territorials de la CUP-Crida Constituent), més de quatre mil persones són cridades a votar diumenge en una cinquantena de meses. El procés continuarà amb un sistema de votació telemàtica que es farà entre el 27 i 29 de juliol. En el cas de la demarcació de Barcelona, hi haurà dues opcions: la primera, donar suport a la proposta feta pels dirigents, que és de votar l’equip encapçalat per Baños i elegir, per ordre de preferència, els candidats que ocuparan els cinc llocs següents entre els quinze candidats restants. La segona opció serà escollir per ordre de preferència els deu candidats entre els vint que hi ha. A les demarcacions de Girona, Lleida i Tarragona, es votaran els cinc primers candidats de la llista i el cap de llista de Barcelona. Segons un comunicat, la proposta de la direcció haurà de ser elegida per la majoria. Si no, es farà el recompte segons l’assignació de preferència de tots els participants en les primàries. L’explicació sobre la proposta d’equip que fa la CUP és la següent: ‘La proposta respon a una anàlisi compartida pel secretariat nacional de la CUP i l’Espai per la Ruptura respecte de l’escenari polític, social i econòmic excepcional en què s’emmarquen les eleccions plebiscitàries del 27-S que és, alhora, tan fràgil com ple de potencialitats per a la ruptura. Tanmateix, la proposta s’ha conformat a partir de la voluntat de visualitzar la pròpia pluralitat que conflueix en aquesta candidatura; la necessitat d’un caràcter multidisciplinari i complementari de l’equip; i el compromís d’incloure paràmetres de gènere, territori i socials’.	La CUP obrirà diumenge la votació de primàries per a elegir els caps de llista de la candidatura CUP – Crida Constituent a les eleccions del 27-S. Tot i que fa pocs dies que van fer públics tots els noms dels candidats, el secretariat nacional i l’Espai per la Ruptura han decidit de fer una … Continue reading La CUP proposa Antonio Baños de cap de llista →	La CUP proposa Antonio Baños de cap de llista	news	
https://www.vilaweb.cat/noticies/el-parlament-aprova-per-unanimitat-la-ilp-per-reduir-desnonaments-i-talls-de-subministraments-basics-2/	24/06/2021	El Parlament de Catalunya ha aprovat aquesta tarda per unanimitat la proposició de llei basada en la iniciativa legislativa popular (ILP) de mesures urgents per a encarar l’emergència en l’habitatge i la pobresa energètica. La llei pretén reduir els desnonaments i els talls de subministraments bàsics com ara aigua, llum i gas. La ILP, proposada per la PAH i més entitats socials, s’ha tramitat en menys d’un mes i cerca mesures per a resoldre el sobreendeutament d’algunes famílies en risc d’exclusió social o l’impagament d’hipoteques, lloguers, llum, aigua o gas. La llei, que només té nou articles, implica ajuntaments, serveis socials, propietaris immobiliaris i empreses de subministraments. Protecció contra els desnonaments La llei preveu que s’obri un procediment extrajudicial abans d’iniciar un procés d’execució hipotecària o desnonament, i que els propietaris d’habitatges donats en pagament facin una oferta de lloguer social per un mínim de tres anys. Aquest lloguer no podrà superar el 18% dels ingressos ponderats de la unitat familiar, segons el cas, i s’hi podran acollir les famílies que tinguin uns ingressos màxims de tres vegades l’indicador de renda de suficiència de Catalunya. En qualsevol cas, les administracions hauran de garantir el ‘reallotjament adequat’ de les famílies desnonades al seu habitatge habitual. L’administració també podrà obligar els grans propietaris d’immobles buits a cedir-los durant tres anys al fons d’habitatges de lloguer socials. Aquests grans propietaris són els que tinguin més de 1.250 metres quadrats, siguin entitats financeres o les filials immobiliàries. Mesures per a combatre la pobresa energètica Per a la pobresa energètica, s’habilitarà un protocol obligat de comunicació als serveis socials i se signaran convenis amb companyies de subministraments per donar ajudes a fons perdut i ‘descomptes molt notables’. Les despeses globals d’habitatge i subministraments no podran superar el 30% dels ingressos familiars en cas de persones en risc d’exclusió. La proposició de llei l’han presentada dos portaveus de les entitats promotores, que han destacat la gran lluita veïnal per aturar desnonaments, sobretot a partir del 2010, i que han portat a ‘desobeir lleis injustes’. Maria Campuzano i Carlos Macias han instat a garantir tots els drets bàsics a tothom, independentment dels ingressos. Satisfacció dels partits Per la seva banda, els grups polítics s’han felicitat per l’aprovació urgent d’aquesta llei i les aportacions de les entitats, els serveis jurídics del parlament i els col·legis d’advocats, per mirar que la llei no sigui impugnada davant dels tribunals. El PP ha votat a favor de quasi tota la llei però ha admès que des del govern espanyol potser s’hauria pogut fer ‘més’ per reduir els desnonaments. La resta de partits li han recordat que van rebutjar una ILP semblant al Congrés de Diputats i que van portar al Tribunal Constitucional el decret català contra la pobresa energètica. Un dels més vehements ha estat Salvador Milà, ex-conseller d’Habitatge (ICV-EUiA), que ha destacat que la resistència passiva de la PAH ha ‘aconseguit canviar consciències i lleis’. ‘Les lleis injustes es combaten al carrer i es canvien a les institucions’, ha reblat. I ha recordat al PP que havia aprovat la llei ‘mordassa’ per evitar la lluita al carrer.	El Parlament de Catalunya ha aprovat aquesta tarda per unanimitat la proposició de llei basada en la iniciativa legislativa popular (ILP) de mesures urgents per a encarar l’emergència en l’habitatge i la pobresa energètica. La llei pretén reduir els desnonaments i els talls de subministraments bàsics com ara aigua, llum i gas. La ILP, proposada … Continue reading El parlament aprova per unanimitat la ILP per reduir desnonaments i talls de subministraments bàsics →	El parlament aprova per unanimitat la ILP per reduir desnonaments i talls de subministraments bàsics	news	
https://www.vilaweb.cat/noticies/rabell-defensa-que-catalunya-si-que-es-pot-tambe-aglutina-independentistes/	24/06/2021	Lluís Rabell, fins avui president de la Federació d’Associacions de Veïns de Barcelona (FAVB), s’ha postulat com a presidenciable per Catalunya Sí que es Pot de cara al 27-S. En conferència de premsa, Rabell ha defensat que la candidatura també aglutina independentistes, i ha reconegut que va votar ‘sí-sí’ el 9-N perquè així ‘li ho demanava el cos’ davant l’actitud ‘anti-democràtica’ de l’estat espanyol. S’ha mostrat confiat que ‘conquerirà’ la Generalitat. Per a això, però ha avisat que caldrà ‘picar pedra’ als barris i ‘repolititzar’ les classes populars que fins ara han estat ‘recloses’ en l’abstenció. A més, veu ‘raons molt fundades’ per dir que Procés Constituent se sumarà a la confluència. Podeu veure el vídeo de la presentació de Rabell com a cap de llista: En la seva primera compareixença pública com a líder de Catalunya Sí que es Pot, l’activista Lluís Rabell ha assegurat que la candidatura que encapçala prioritzarà les polítiques d’urgència social per fer front a la corrupció, les retallades i les privatitzacions, i que no defugirà el debat sobiranista. Un dels seus objectius, ha indicat, és construir una àmplia majoria social que faci ‘possible i efectiu’ el dret a decidir. ‘No ens estalviarem un referèndum amb condicions democràtiques, que pugui ser reconegut i en què participi massivament la ciutadania generant un mandat democràtic’, ha promès. Rabell ha explicat que malgrat no haver-se sentit mai independentista, el 9-N va votar ‘sí-sí’ perquè ‘el cos li demanava’ donar una resposta a l’actitud ‘antidemocràtica’ de l’Estat, que creu que ha promogut un ‘anticatalanisme que frega el racisme’. Per això, s’ha mostrat convençut que tots els que van optar pel doble ‘sí’ al procés participatiu del passat novembre podran sentir-se ‘còmodes’ amb Catalunya Sí que es Pot, on s’hi compten independentistes i federalistes, ha dit. De fet, Rabell ha insistit a defensar el projecte com un capaç d’aglutinar ‘moltes sensibilitats’. A preguntes dels periodistes, el líder de la confluència d’esquerres ha fet una crida a l’ANC i Òmnium Cultural a ‘obrir’ a altres entitats i també als sindicats l’acte convocat a l’avinguda Meridiana per la Diada de l’Onze de Setembre. Rabell vol que la jornada ‘sigui de tots’ i ‘un clam majoritari’ a favor del dret a decidir, i no pas un acte de suport a la candidatura Junts pel Sí, avalada per convergents i republicans. ‘Repolititzar’ les classes populars per ‘conquerir’ la Generalitat Malgrat aquestes referències a la qüestió nacional, Rabell ha volgut centrar el focus d’atenció en la possibilitat que la suma de forces d’esquerra i dels moviments socials arribin a ‘conquerir’ la plaça Sant Jaume amb les classes populars de la mà. El ja expresident de la FAVB ha dit de forma enèrgica que l’objectiu prioritari de Catalunya Sí que es Pot ha de ser lliurar ‘un cos a cos’ als barris populars, on caldrà ‘picar pedra’ per seduir les bases socials que fins ara s’han sentit excloses de la vida política. ‘Si remobilitzem aquesta base social, triomfarem’, ha advertit. El missatge és clar: convèncer que la seva candidatura és un ‘estri’ útil per canviar realitats socials. I ho ha fet apel·lant a ‘l’onada de canvi’ que representen Ada Colau a Barcelona i Manuela Carmena a Madrid. ‘No anem amb la idea de denunciar la situació de les classes populars ni de representar els moviments socials, que es representen molt bé solets, sinó de construir una força política que pugui optar al Govern de la Generalitat’, ha asseverat tot recordant que l’èxit de la seva proposta no pot fonamentar-se en la projecció mediàtica dels seus candidats, com creu que fan des de Junts pel Sí I encara un altre dard contra la candidatura independentista de CDC, ERC, ANC i Òmnium. ‘No deixa de ser curiós i sorprenent que el candidat a la presidència de la Generalitat vagi tapat com a número quatre’, ha dit al·ludint a Artur Mas. També ha criticat que Raül Romeva defensi unes polítiques socials ‘diferents’ de les que el Govern ha impulsat durant els darrers quatre anys. ‘Hi ha una mica de desordre. Un té la sensació que hi ha una certa operació política per reescollir Mas i col·locar-nos el seu projecte neoliberal’, ha denunciat. ‘Optimista’ vers la suma de Procés Constituent Durant la seva intervenció al convent de Sant Agustí de Barcelona, on s’ha formalitzat la seva candidatura, el número u de Catalunya Sí que es Pot s’ha mostrat confiat que Procés Constituent s’acabi sumant a la seva opció. De fet, ha definit el moviment liderat per Teresa Forcades com a ‘component necessari’ d’aquesta confluència. Rabell ha revelat que, després d’haver conversat aquest mateix divendres amb Forcades per telèfon, té ‘raons molt fundades per ser optimista’ vers la qüestió. Així mateix, ha dit que a mesura que la CUP vegi que la proposta de Catalunya Sí que es Pot ‘agafa forma’ i que tenen ‘projectes compartits’, les ‘reticències’ vers la candidatura que encapçala ‘s’esvairan’. ‘La nostra proposta és oberta’, ha recordat. A més, Rabell ha confirmat que noms com Joan Coscubiela (ICV) i Jéssica Albiach (Podem) formaran part de la llista. No ha volgut, però, confirmar en quins llocs ni tampoc altres integrants de la mateixa. D’altra banda, ha aclarit que ja ha abandonat la presidència de la FAVB, que ara estarà representada per Ana Menéndez, fins ara sotscap de l’entitat.	Lluís Rabell, fins avui president de la Federació d’Associacions de Veïns de Barcelona (FAVB), s’ha postulat com a presidenciable per Catalunya Sí que es Pot de cara al 27-S. En conferència de premsa, Rabell ha defensat que la candidatura també aglutina independentistes, i ha reconegut que va votar ‘sí-sí’ el 9-N perquè així ‘li ho demanava … Continue reading Rabell defensa que Catalunya Sí que es Pot també aglutina independentistes →	Rabell defensa que Catalunya Sí que es Pot també aglutina independentistes	news	
https://www.vilaweb.cat/noticies/ferran-barenblit-sobre-el-macba-no-he-arribat-per-trencar-res-sino-per-transformar-el-museu/	24/06/2021	Aquest matí el conseller de Cultura, Ferran Mascarell, ha fet públic el nom del nou director del Museu d’Art Contemporani de Barcelona (MACBA). Serà Ferran Barenblit (Buenos Aires, 1968), conegut en l’àmbit de l’art català perquè va ser el director del Centre d’Art Santa Mònica del 2002 al 2008. Abans havia estat comissari de l’Espai 13 de la Fundació Miró. En les primeres declaracions, Barenblit ha dit sobre el seu projecte del MACBA: ‘No he arribat per trencar res, sinó per transformar el museu. El MACBA té un ADN propi i la voluntat és fer-li fer una volta més per fer-lo créixer. Hem de pensar que aquest museu ja té vint anys, els celebrarem aquest novembre, i en aquest temps ha canviat molt el món, el país i la ciutat, també gràcies al MACBA.’ Ha assegurat que el museu ha de continuar complint la funció de servei públic, amb esperit crític i tenint en compte la diversitat, per construir un relat de present i de futur, sense voluntat hegemònica, per enfortir els individus. Segons Barenblit, ‘la ciutat viu un moment de transformació, amb molts desafiaments, que el museu ha d’acompanyar’. I ha definit el MACBA com ‘un laboratori de transformació a tots nivells’. El nou director s’imagina no pas com un arquitecte, sinó com un urbanista que té l’encàrrec d’articular una trama sòlida i coherent, però prou oberta per a incloure propostes que potser no encaixen del tot, també, per no oferir discursos previsibles. Barenblit creu que el MACBA ha de remirar-se. I entre els grans temes que abordarà hi ha: la relació entre les arts visuals i la cultura popular; què passa amb els nostres cossos, la identitat; àmbits geogràfics, enfortir l’àmbit de la Mediterrània… Per una altra banda, la col·lecció continuarà essent un objecte de recerca. Segons Ferran Barenblit, la internacionalització del museu és el resultat d’un treball d’excel·lència i intensitat. I ha posat l’educació i els programes públics al mateix nivell que el programa d’exposicions. Concep l’educació dins el museu com un element central, no pas com una eina instrumental, sinó emancipadora, per a construir individus crítics. També ha deixat anar alguna frase altisonant: ‘El museu és el temple de la intel·ligència, que no és asèptica.’ I seguidament ha recordat que ha de posar en risc el visitant, li ha de donar allò que no s’espera. En aquest sentit, prioritzarà els elements més afectius i no tan efectius. ‘És des de l’afecte que es vol vincular el museu amb la gent.’ En la conferència de premsa, presidida pel conseller Ferran Mascarell, també hi ha participat la comissionada de Cultura de l’Ajuntament de Barcelona, Berta Sureda; la representant de la Fundació MACBA, Ainhoa Grandes; i la representant del Ministeri de Cultura espanyol, Isabel Quintana, membres del Consell General del Consorci del MACBA. Ells han nomenat Ferran Barenblit nou director a proposta d’un comitè d’experts que l’ha triat a partir d’un concurs internacional. El comitè d’experts era format per: Chris Dercon (membre del comitè assessor del MACBA), Alfred Pacquement (ex-director del Centre Pompidou), Pepe Serra (director del MNAC), Ignasi Aballí (artista), Emilio Álvarez (galerista), Xavier Antich (professor de filosofia), Jordi Sellas (representant del Departament de Cultura de la Generalitat de Catalunya), Rosa Mach (representant de l’Institut de Cultura de l’Ajuntament de Barcelona) i Pedro de Esteban (representant de la Fundació MACBA). Quan han preguntat al conseller Mascarell què havia extret de la crisi del MACBA i si calia fer autocrítica, s’ha limitat a dir que, d’això, a la reunió no n’havien pas parlat. I Berta Sureda ha comentat que calia preservar la llibertat d’expressió i que els directors treballessin amb la màxima llibertat.	Aquest matí el conseller de Cultura, Ferran Mascarell, ha fet públic el nom del nou director del Museu d’Art Contemporani de Barcelona (MACBA). Serà Ferran Barenblit (Buenos Aires, 1968), conegut en l’àmbit de l’art català perquè va ser el director del Centre d’Art Santa Mònica del 2002 al 2008. Abans havia estat comissari de l’Espai 13 … Continue reading Ferran Barenblit, sobre el MACBA: ‘No he arribat per trencar res, sinó per transformar el museu’ →	Ferran Barenblit, sobre el MACBA: ‘No he arribat per trencar res, sinó per transformar el museu’	news	
https://www.vilaweb.cat/noticies/carta-oberta-a-felipe-vi/	24/06/2021	Benvolgut senyor: el 1716, un avantpassat seu, Felipe V, va abolir d’un cop de ploma els drets i les llibertats catalanes després d’haver sotmès Barcelona mitjançant una conquesta militar. Tres-cents anys després el destí vol que vingui vostè a impedir que els recuperin. Acaba d’etzibar un discurs a un governant democràtic, elegit a les urnes (no pas com vostè), un discurs que, essencialment, consisteix a recordar la necessitat de respectar el principi de supremacia de la llei, sense el qual la societat civilitzada no és possible. Amb quina autoritat ho diu a un president que, com ell mateix ha assenyalat en una entrevista posterior, no ha transgredit mai la llei? Contestem aquesta enutjosa pregunta. La seva autoritat personal en la matèria que, en qualitat de republicà, aquest bloc no reconeix, és inexistent. El seu poder ve directament de la designació d’un militar sediciós, un delinqüent perjur que es va rebel·lar contra el seu govern. I vostè no ha tingut el coratge ni la força de referendar-lo mitjançant una consulta ciutadana, un referèndum en què es decideixi si es vol mantenir la monarquia o si es prefereix la república, l’últim règim legítim que hi va haver a Espanya, atès que el seu no ho és. Vostè no té cap autoritat, però es fa ressò de la del govern espanyol, aquest sí elegit per sufragi universal. És aquest govern, el que l’ha enviat a Catalunya a recitar el cató elemental de l’estat de dret: el respecte a la llei, que obliga tothom, inclosos els governants. En termes abstractes, això és cert. En termes concrets, ara i aquí, a Espanya, no sols no és cert, sinó que és una mofa. El govern que exigeix a Mas de complir la llei, la canvia al seu gust, unilateralment, sense consens, gràcies al seu corró parlamentari, quan li convé, de manera que la llei ja no és una norma de raó universal, general i abstracta per al bé comú, sinó un dictat dels capricis del govern del PP que, com sap perfectament, és el més corrupte, arbitrari i incompetent de la segona restauració. Ho aclareix un sol exemple: el mateix dia que el president d’aquest govern, un home sense crèdit ni autoritat, sospitós d’haver cobrat sobresous de procedència dubtosa durant anys, denuncia que els sobiranistes catalans intenten de ‘canviar les regles del joc’ desobeint la llei, els seus acòlits presentaven un projecte de llei de reforma del sistema electoral espanyol per a canviar les regles de joc tres mesos abans d’unes eleccions. I ningú a Espanya, cap mitjà de comunicació ni cap publicista, no ha denunciat aquesta arbitrarietat, aquesta llei de l’embut. Certament, els governants diuen que, si als catalanistes no els agrada la llei, poden canviar-la, però legalment, com han fet ells. No considero pas que vostè sigui cap llumenera, però m’imagino que no li deu passar per alt la impúdica hipocresia d’aquest raonament, perquè els catalans no seran mai majoria com a catalans a Espanya i, per tant, no podran materialment canviar la llei i quedaran condemnats a viure sota la que la majoria els imposa. Sempre. D’això, per si no ho sap, se’n diu ‘tirania de la majoria’ i és tan odiosa com la de la minoria. No, senyor, la qüestió ja no és de respectar la llei. La qüestió és de legitimitat, o sigui, molt més profunda i antiga. Per no abusar de la seva paciència, li ho exposaré en tres senzills passos imitant la tríada dialèctica hegeliana, que serveix per a explicar l’evolució de la realitat, però també la involució. Primer hi va haver una guerra civil i quaranta anys de dictadura que van forjar una realitat espanyola en què es barrejaven els somnis de fanfàrries imperials amb els parracs d’un país tercermundista, governat pels militars i els capellans, com sempre. Feixisme, nacionalcatolicisme, centralisme, ignorància, repressió i robatori sistemàtic. Era la tesi. Després va arribar la transició, la negació de la tesi, l’antítesi. Espanya es convertia en una democràcia homologable a la de la resta d’europees. Es negava la dictadura. L’estat es descentralitzava i tornava llibertats als territoris, es promulgava una constitució que consagrava la separació de l’església i l’estat i es propugnava un estat social i democràtic de dret. I s’acaronava la il·lusió que era possible una continuïtat normal de l’estat, per damunt dels avatars històrics. Finalment, va arribar la negació de l’antítesi, la negació de la negació, la síntesi. Amb el triomf aclaparador del PP el 2011 va tornar l’esperit de la dictadura, el govern dels capellans (o dels seus sectaris de l’Opus Dei), el nacionalcatolicisme. Es va conservar la closca de la constitució, però fou buidada de contingut amb l’ajuda del principal partit de l’oposició, còmplice de la involució. I així es va procedir a recentralitzar el país, atacant el règim autonòmic i burlant les expectatives catalanes, de manera que el seu estatut no té contingut. De nou amb l’ajuda del PSOE i la col·laboració diligent de totes les institucions de l’estat. La que més s’ha usat ha estat un Tribunal Constitucional mancat de tot prestigi i autoritat moral perquè és curull de magistrats al servei del govern o sectaris de l’Opus Dei, encapçalat per un president que és militant i cotitzant del PP. Així es troba actualment Espanya, senyor. Un govern de neofranquistes i nacionalcatòlics, entestats a imposar les seves conviccions com a llei de la col·lectivitat, rosegat per la corrupció, basat en un partit que algun jutge considera una associació de delinqüents. Un govern que ha desfermat una involució sense precedents, una escletxa social profunda (llegeixi les estatístiques de pobresa, les de desocupació, les de productivitat, les veritables, no les que fabriquen aquesta colla de mentiders) i una esquerda territorial molt més profunda, que ell mateix reconeix d’una gravetat extrema i de la qual és l’únic responsable per incompetència, autoritarisme i corrupció. Creu que aquest govern té autoritat per a parlar de la llei? En té, vostè? No s’estranyi que els catalans vulguin deslliurar-se d’aquesta tirania personificada en estúpids provocadors com aquell qui volia ‘espanyolitzar els nens catalans’. Molts més, si poguéssim, faríem això mateix. No volen, no volem, tornar a viure el franquisme. I vostè, tant si li plau com si no, el representa. [Carta oberta publicada originalment al bloc de Ramon Cotarelo]	Benvolgut senyor: el 1716, un avantpassat seu, Felipe V, va abolir d’un cop de ploma els drets i les llibertats catalanes després d’haver sotmès Barcelona mitjançant una conquesta militar. Tres-cents anys després el destí vol que vingui vostè a impedir que els recuperin. Acaba d’etzibar un discurs a un governant democràtic, elegit a les urnes … Continue reading Carta oberta a Felipe VI →	Carta oberta a Felipe VI	news	
https://www.vilaweb.cat/noticies/7-contra-155/	24/06/2021	Avui expliquem a VilaWeb que podria passar que la Unió Europea adoptàs sancions contra Espanya si aplica el controvertit article 155 contra Catalunya i més encara si intenta aplicar l’article 8. Només és la descripció d’un mecanisme legal i no cal pas deduir-ne que se seguiria cap automatisme. Però si val l’amenaça dels uns, la dels altres també. Especialment tenint en compte que la Unió Europea, precisament, ha fet servir sempre l’article 7 en casos de clàusules constitucionals incompatibles amb els valors democràtics (a Hongria i a Romania) i en casos de violació dels drets de les minories nacionals (a França i a Àustria). Totes dues situacions coincidents, en el fons de la motivació, amb el cas català. Aquests últims mesos hem pogut seguir un grapat d’iniciatives molt interessants que exemplifiquen que després del 9-N el debat de la qüestió catalana ha arribat a alguns estats europeus, amb decisió. L’històric pronunciament del parlament danès, la sessió en què el parlament irlandès va convidar el govern català a explicar el procés d’independència, la demanda de més de trenta membres del Consell d’Europa per a debatre el cas català o les declaracions de polítics d’uns quants països palesen que el cas dels catalans ja és una carpeta de projecció europea. Sembla que Espanya, encegada per la fe en la superioritat de les seues lleis, encara no ha entès aquesta part del joc. Millor. Ja s’ho trobaran. S’ho trobaran per la banda de la defensa dels valors democràtics de la Unió o per la banda de la defensa de la secessió com a remei. Que aquest és un altre precedent que sobta que els espanyols no tinguen en compte. Una dada: a l’hora de reconèixer la independència de Kossove, la major part dels estats occidentals esmentaven com a causa justa de la independència la dissolució prèvia de l’autonomia per part de Sèrbia —que, per cert, per a dissoldre l’autonomia kossovesa va fer servir una clàusula constitucional molt i molt semblant a l’espanyola. L’opinió dels subscriptors. (Els subscriptors voluntaris són la clau perquè VilaWeb us arribe cada dia, gràcies al seu suport econòmic i periodístic. Ens ajuden a millorar el diari i tenen un contacte especial amb la redacció; reben les notícies hores abans i comenten aquest editorial, entre més coses. Si tu pots ajudar-nos amb una petita quota, et demane que t’apuntes en aquesta pàgina. Sàpigues que per a nosaltres és molt important, especialment en aquest moment.) Amadeu Abril Hi ha un fort consens en el fet que no hi ha consens sobre què és realment l’art. 155 de la Constitució espanyola, i encara menys sobre com s’hauria d’aplicar. No “sembla”, sobretot en el model alemany que l’inspira, una mecanisme per a suspendre cap institució ni sinó tan sols per a fer “execució específica” d¡oligcions específiques. Però és tan poc clar, i no s’ha desenvolupat de cap manera, que difícilment podria desencadenar el mecanisme de l’art. 7 TUE. Una altra cosa seria l’impacte polític. La resposta a l’ús de l’art. 155 hauria de ser, per tant, políica. I, sobretot, motiu suficient i decisiu per a que ens “plantèssim”. El detonant, l’excusa, la justificació i la legitimació del moment de ruptura, de la deseobediència legítima. Sobretot si arriba després d’obtenir el mandat democràtic a les urnes el 27-S. On sí que hi ha un cert consens entre els juristes europeus és que l’art. 8 de la Consti, entés com a legitimador d’una actuació de l’exèrcit per a impedir un procés d’independència (exèrcit com a garant de la unitat d’Espanya) queda fora de la noció democràtica dels Tractats UE i sí que podria donar lloc a un procediment de sanció de l’art. 7 TUE. Víctor Serra Molt interessant. Ara sembla que Rajoy vindrà abans de vacances a advertirnos del tots les plagues que ens cauran a sobre si continuem amb el procés. No seria mala idea invitar observadors internacionals influents perquè veiessin de primera mà com funciona el poder central espanyol i quina és la posició del gobierno i dels partits unionistes. Aquests dies estic llegint el que deien els polítics, periodisytes, militars i intelectuals espanyols amb motiu de la guerra de Cuba. Es espectacular veure com el seu pensament ha evolucionat ben poc, i tot i el desastre que allò va suposar per Espanya, tornen a repetir exactament els mateixos errors i els mateixos discursos. Jordi Camprubí Només desitjo que Europa, la majoria de països europeus, s’adonin d’una vegada i per sempre de la ineptitud, de la prepotència i dels pobres arguments que esgrimeix el senyor Rajoy, i s’adonin també que el franquisme continua planant sobre aquesta Espanya rància que encara enyora la España una grande y libre por la gracia de Dios. Joan Rubiralta M’he llegit l’article esmentat i veig que encara que hi hagi aquesta llei europea això no aturarà Espanya. Si les sancions són tan lleus no crec que deixin d’imposar la constitució espanyola per la força davant del risc que marxem, i és per això que penso que no els aturarà. Diferent seria si se’ls pogués amenaçar amb l’expulsió de la UE. A més, cal no oblidar que ho han de demanar tres països i caldria veure qui es mulla, perquè les relacions diplomàtiques, polítiques i econòmiques quedaria afectades. Amb tot, penso que el govern espanyol no ho farà per les mateixes raons que deia ahir. Especialment per les repercussions que tindria a Catalunya l’aplicació d’aquesta llei ja que podia dur a la DUI de manera immediata, la sortida de la gent al carrer i la possible vaga general d’una setmana, tal com va dir Junqueras i això, per a Espanya, seria un risc massa gran. Antoni Carol Aquest editorial ens forneix als no entesos en la matèria una informació molt interessant, molt tranquil·litzadora. Gràcies! El sentit comú m’hi afegeix dues coses. Primera: som a Europa, i Europa —que recorda els dolors del passat— és Europa! És a dir: “escanyols”, poca broma! Segona: Catalunya no es xucla el dit, car des de fa temps la Generalitat està desenvolupant una acció exterior encomiable (sovint menystinguda pel gobierno). Per a reblar el clau, resulta que ni en Ramon Tremosa, ni l’Amadeu Altafaj, ni en Raül Romeva són un desconeguts en les institucions europees. Ni el president Mas! (potser caldria afegir-hi alguns noms més). Heus ací un fet no menor i prou significatiu: tots ells parlen, almenys, tres idiomes més que en Rajoy (i que la Soraya, i que el Zapatero, i que etc.). Poca broma! Jaume M. El problema es que la UE, aquesta UE, vulgui aplicar aquest article arribat el cas. Que jo no ho tindria tan clar. La UE, aquesta UE, ha mostrat ser un club de nacions i no gaire més. De fet podia haver fet obrir les foses comunes que encara tenim, podia haver fet una llei de protecció de llengües minoritàries i fer-la complir, podria… moltes coses i s’ha quedat en el recurs dialèctic del ‘tema intern’ i segueix deixant fer al govern centralista. Així que, en aquest viatge, cal comptar amb les nostres forces, el nostre esforç i la confiança que siguem capaços de donar-nos a nosaltres mateixos… i la determinació que hom hi aboqui. Jo, malauradament, no hi tinc gaire confiança en les forces europees. M’hi han fet tornar amb la seva actitud permissiva. Si, una altra Europa es possible, però no crec que sigui aquesta que tenim ara qui faci endreçar el tema espanyol. No fins que no vegi perillar el seus diners, el deute sobirà (el core bussiness europeu), i obligui a un pacte forçat i de mínims. Josep Usó Realment crec que després de l’aparició de la llista del Sí, i molt especialment després de veure que l’encapçala Raül Romeva i com l’encapçala, els poders fàctics espanyols s’han obcecat. i ara mateix només pensen en envestir, de la mateixa manera que ho faria un dels seus toros ferit i encegat de ràbia (la fiesta nacional, no ho oblidem). Sense mirar quines conseqüències tindrà la seva acció. I, estan tan convençuts de la seva superioritat absoluta i intrínseca que no veuen més enllà. Això ja els ha passat més vegades. Només cal recordar el cas de Cuba o de les Filipines. De moment, tota la cautela, però els dies passen, inexorables. I ja només en resten 65. I 49 per a l’onze de setembre, que serà un aperitiu d’allò més interessant. Ja veurem què en diuen, quan és segur que hi haurà més premsa internacional que mai. De moment, anem bé. director@vilaweb.cat	Avui expliquem a VilaWeb que podria passar que la Unió Europea adoptàs sancions contra Espanya si aplica el controvertit article 155 contra Catalunya i més encara si intenta aplicar l’article 8. Només és la descripció d’un mecanisme legal i no cal pas deduir-ne que se seguiria cap automatisme. Però si val l’amenaça dels uns, la dels altres també. … Continue reading 7 contra 155? →	7 contra 155?	news	
https://www.vilaweb.cat/noticies/lexemple-de-la-ilp-per-lhabitatge-desobeir-i-avancar-junts/	24/06/2021	A la pantalla, cent vint llumetes verdes dels cent vint diputats presents. Cap de vermella i cap de carabassa. Això vol dir unanimitat. I sí, un altre dia per a la història d’aquest país. Ahir el Parlament de Catalunya va aprovar la ILP que ha de frenar els desnonaments i els talls de llum, d’aigua i de gas. Una victòria que va desfermar l’eufòria als passadissos i a la porta del parlament, plens de gent que fa temps que va decidir d’organitzar-se i que amb la seva tenacitat ha fet possible que arribés aquest dia. La victòria d’ahir té un nom, PAH, i dos cognoms, popular i desobediència. L’any 2010 un grup de persones, desobeint les normes, va aturar un desnonament. Des d’aleshores han estat milers els qui han fet això mateix i han evitat que tantes altres es quedessin al carrer. Aquests últims cinc anys hem presenciat una lluita al carrer que ha anat ‘in crescendo’, que ha esdevingut un clam popular contra una injustícia i ha sumat gent de tota mena i ideologia, disposada a desobeir i a batallar junta per un objectiu comú. Si ahir el parlament va aprovar la llei de mesures urgents per a fer front a l’emergència habitacional i la pobresa energètica és perquè en tot aquest temps la gent de la PAH ha lluitat per una causa que considerava justa, ha sabut fer-ne partícip tota la societat i l’ha feta arribar a la cambra legislativa en forma d’ILP. Reconeixement, barret tret i una encaixada que és alhora felicitació i agraïment. Ho veus, com es poden canviar les regles del joc i avançar junts cap a un futur més just i digne? El país que hem de fer ha de ser així. I mira, ahir la llei es va aprovar per unanimitat, que vol dir que la van votar els meus, els teus i els seus, però quan l’objectiu s’ho val no cal fer tants escarafalls. Ara que ja ho tenim, ja pot tornar a anar cadascú per la seva banda. Tret que el govern espanyol o el Tribunal Constitucional la tombin, com han fet amb les taxes ambientals, el decret de pobresa energètica, l’impost a la banca, la protecció del petit comerç o la prohibició del ‘fracking’. I tiro perquè em toca i aquí mano jo. Abans d’acabar, deixeu-me fer el paral·lelisme amb la independència, perquè el trobo tan evident que no me’n sabria estar. Em sembla que n’hi ha prou de canviar quatre mots d’aquest article per entendre què vull dir. Un clam popular que s’ha fet eixordador i que ha empès la classe política a moure fitxa. Falta un últim pas. I si ens hem de tapar el nas mentre premem el botó verd, ja sortirem després a la finestra a ensumar l’aire del nou país. Ara per ara només hi ha una qüestió que diferencia l’una cosa de l’altra i que acabarà traient les caretes: la voluntat de fer-ho. bel.zaballa@partal.cat	A la pantalla, cent vint llumetes verdes dels cent vint diputats presents. Cap de vermella i cap de carabassa. Això vol dir unanimitat. I sí, un altre dia per a la història d’aquest país. Ahir el Parlament de Catalunya va aprovar la ILP que ha de frenar els desnonaments i els talls de llum, d’aigua … Continue reading L’exemple de la ILP per l’habitatge: desobeir i avançar junts →	L'exemple de la ILP per l'habitatge: desobeir i avançar junts	news	
https://www.vilaweb.cat/noticies/la-fi-de-pujol-i-la-fi-de-la-catalunya-autonoma/	24/06/2021	Imaginem un historiador de finals de la pròxima dècada, allà pel 2039. Li encarreguen un llibre sobre els orígens de la república i encarat a explicar què va passar al Principat als anys vint del present segle, molt probablement titularia el capítol previ al 9-N i al 27-S alguna cosa així com ‘La fi de la Catalunya autònoma’. Perquè això, la fi de la Catalunya autònoma o la fi de l’autonomia catalana, és el que estem vivint. De fet pràcticament ja hem acabat i tot amb aquesta fase ja que a partir del 28 de setembre s’iniciarà una nova fase històrica, també en termes institucionals. Des dels anys vuitanta del segle XX fins avui el Principat ha viscut reflexant-se en el concepte autonòmic. Però uns quants cops dur han acabat amb aquesta representació. Un d’ells, evidentment, la confessió de Jordi Pujol. No és el més important. El més important és la sentència del constitucional contra l’estatut. I no és l’únic. Mireu les llistes que es presentaran a les eleccions del 27-S i compareu amb les que s’han presentat en les deu legislatures autonòmiques: no hi ha CiU, no hi ha ERC, no hi ha la tradició que representava el PSUC-ICV, hi ha Ciutadans com a possible líder de l’espanyolisme, el PP i el PSC són pura marginalitat i hi ha la CUP. Després de deu legislatures d’una gran estabilitat poca broma amb el bolc que ha fet el parlament. Dit tot això, però, la confessió de Jordi Pujol, avui fa un any és també un dels grans moments del final de l’autonomisme. Primer perquè ningú com Pujol representa la Catalunya de l’autonomia. I després perquè la seua confessió ha cristal·litzat les crítiques a un model de país que estaven més o menys soterrades i ha desfet, literalment, el que va ser el seu partit. CiU no només s’ha partit. CDC s’ha evaporitzat. Hi ha polítics, començant per Mas, que segueixen al capdavant d’aquest projecte però cada dia trenquen més ponts amb el seu passat i intenten allunyar-se més i més d’ells. Si és cert, que ho és, que CiU va ser un dels instruments privilegiats a l’hora de configurar i dirigir la Catalunya autònoma la fi de CiU és una d’aquelles imatges que escenifica també la fi de la Catalunya autònoma. És en aquest marc, en aquesta lògica, que els historiadors emmarcaran la caiguda de Jordi Pujol, avui fa un any. Així d’important és i aquesta és la seua rellevància, més enllà de l’escarni pel personatge, més enllà de l’inevitable qüestionament de tota la seua vida política.	Imaginem un historiador de finals de la pròxima dècada, allà pel 2039. Li encarreguen un llibre sobre els orígens de la república i encarat a explicar què va passar al Principat als anys vint del present segle, molt probablement titularia el capítol previ al 9-N i al 27-S alguna cosa així com ‘La fi de … Continue reading La fi de Pujol i la fi de la Catalunya autònoma →	La fi de Pujol i la fi de la Catalunya autònoma	news	
https://www.vilaweb.cat/noticies/sean-scully-a-santa-cecilia-de-montserrat/	24/06/2021	Sean Scully és un reputat pintor internacional, nascut a Irlanda fa setanta anys, crescut en bona mesura a Londres i de triomf mundial a Nova York des de fa temps. Té casa i estudi novaiorquesos, a Londres, a Berlín i, des del 1992, a Barcelona. Volta pel món al ritme que li marca el seu poderós mercat. Aquest mes d’abril exposava a la biennal de Xang-hai, recentment va homenatjar els orígens de la democràcia grega en una exposició que es va veure a l’IVAM valencià, la catedral de Girona llueix a la façana nord un vitrall seu i ha fet el cartell de les Festes de la Mercè d’enguany. És present a tots els museus. Ara, aquest rodamón necessitat d’arrels per a les seves imatges ha trobat casa definitiva a Montserrat. La seva obra s’ha incorporat a la muntanya, a Santa Cecília de Montserrat. Les pintures de colors potents i geometries musicals de Scully s’han integrat, de forma permanent, a aquesta perla de l’arquitectura romànica que és el petit monestir en el camí de l’abadia. Una recomanació per a aquest estiu calorós i de temperatura política altíssima: visiteu Santa Cecília. Hi gaudireu de la restauració definitiva dels murs i de quina manera la pintura abstracta i colorista de Scully atorga a l’interior de l’església una capacitat insospitada de serenor i exaltació alhora, de senzillesa sensible i de complexitat imaginativa. Qualitats importants, en aquestes setmanes abans del 27-S. Santa Cecília es va alçar l’any 945, quan encara l’abadia de Montserrat no era ni una possibilitat, durant el naixement de Catalunya en el marc de l’Europa carolíngia. Ha viscut tota mena d’històries. Es troba en un dels enclavaments més bonics de la serra, al vessant septentrional, sobre la vall de Marganell. Als anys vint del segle passat va ser restaurada per Josep Puig i Cadafalch, arquitecte que també va ser historiador, arqueòleg i polític, facetes en què va destacar com a president de la Mancomunitat, artífex de la Casa de les Punxes barcelonina i promotor de les excavacions d’Empúries. Recentment, però, Santa Cecília havia quedat arraconada com a refugi d’excursionistes. Fins que el director del Museu de Montserrat, el pare Josep C. de Laplana, es va ficar al cap que el petit monestir havia de renàixer i que ho havia de fer en claror de contemporaneïtat. Què vol dir això? Doncs que havia d’acollir art contemporani i esdevenir l’Institut Art i Espiritualitat. Un projecte que ja és realitat. El pare Laplana és un de Binèfar, de la comarca de la Llitera, tenaç i decidit com sovint ho són els aragocatalans. Ha fet del Museu de Montserrat un centre molt visitat. Ara ja té preparats els rètols en coreà, que substituiran els russos, atesa la caiguda de turistes de parla russa que, tant o més que a la Costa Daurada o al passeig de Gràcia barceloní, no arriben més al museu de la muntanya. És un erudit de tall clàssic, fins ara, a qui devem, per exemple, el catàleg sistemàtic de la pintura de Santiago Rusiñol (amb Mercedes Palau-Ribes O’Callaghan), una obra de cultura que no ha existit fins el 2004 i que consta de tres volums. Fa uns anys, però, va decidir d’obrir el museu a exposicions temporals d’artistes contemporanis. A més d’exposar-hi artistes catalans que no sempre han estat acollits pels grans museus, com Joaquim Chancho (1943), el pare Laplana es va endinsar en l’art contemporani més lligat a la geometria de la contemplació, com les obres del videoartista Bill Viola (1951), al qual també va exposar. Ara, al museu, hi té Ramon Calsina (1901-1992), el surrealista del Poblenou que, encara que ja ha entrat en la col·lecció permanent del MNAC, no ha tingut fins ara enlloc una exposició pròpia recent. Scully i Laplana s’havien de trobar, per força. L’irlandès-americà volia, vulgues que no, tenir un museu prop de casa, veure les seves obres reunides d’alguna manera. Els artistes plàstics pateixen d’això: acostumen a treballar en sèries de pintures, que es van desmantellant a mesura que els són comprades per col·leccionistes diferents i no tornen a veure si no és en ocasió d’alguna exposició temporal. Scully va oferir 200 obres a Barcelona si la ciutat li posava el centre, però la cosa no va prosperar. Mentrestant, li va arribar una proposta del Japó per a fer-li un museu. Scully ja havia conegut el pare Laplana i s’havien fet amics. Va rebutjar l’oferta japonesa. A Irlanda, moria la mare del pintor. Scully diu que ell no va nàixer en la classe obrera sinó en la misèria, que no va ser fins que tenia deu anys que la família va aconseguir ascendir a classe obrera. L’herència de la mare va ser un devocionari, que va donar origen en el pintor a una sèrie de pintures d’espiritualitat laica. Les pintures li van fugir de les mans. N’hi quedava una quan es va decidir a oferir-la al pare Laplana si hi havia la possibilitat que Santa Cecília fos un espai d’art. I així és. Scully n’ha fet unes quantes més i, ‘in situ’, tres petits frescos a les parets. L’abadia de Montserrat hi havia donat el vist-i-plau, la Diputació de Barcelona pagava la restauració de l’església i, més encara, a partir de la tardor s’hi engegarà l’Institut Art i Espiritualitat. Santa Cecília Espai d’Art Sean Scully es pot visitar cada dia de les 10.00 a les 18.30 (excepte dimarts). No deixeu de fer-ho, de debò que s’ho val. La llum de la muntanya hi va canviant el to de la pedra amb el pas del dia i sembla cantar la música dels colors scullians mentre, a fora, la natura viu en pau.	Sean Scully és un reputat pintor internacional, nascut a Irlanda fa setanta anys, crescut en bona mesura a Londres i de triomf mundial a Nova York des de fa temps. Té casa i estudi novaiorquesos, a Londres, a Berlín i, des del 1992, a Barcelona. Volta pel món al ritme que li marca el seu … Continue reading Sean Scully a Santa Cecília de Montserrat →	Sean Scully a Santa Cecília de Montserrat	news	
https://www.vilaweb.cat/noticies/un-any-despres-de-la-confessio-de-jordi-pujol/	24/06/2021	Avui fa un any de la confessió de l’ex-president de la Generalitat Jordi Pujol. En una carta breu remesa als mitjans de comunicació la tarda d’aquell divendres de juliol, explicava que el seu pare havia deixat uns diners a l’estranger, procedents d’activitats il·lícites durant el franquisme, a la seva dona i fills per si la situació política es complicava i els feien falta. La confessió va desfermar una tempesta judicial, política i social que encara arrossega conseqüències. Les reaccions van començar a aparèixer aquell mateix vespre. Totes les formacions van demanar-li explicacions públiques i que comparegués al parlament, a més de retirar-li els privilegis com a ex-president. En canvi, en un primer moment CDC no va decidir res sobre el fundador del partit, i el president Artur Mas, en un acte públic, va considerar que era un tema ‘estrictament privat, personal i familiar’ que no tenia ‘res a veure amb CDC ni amb la Generalitat’. La cancel·lació de la retribució pública que tenia, el tancament del personal i l’oficina que tenia al passeig de Gràcia i el manteniment només de l’escorta també va fer tancar el Centre d’Estudis Jordi Pujol, una entitat que promovia el debat a l’entorn de la seva figura. Les paraules de personatges propers a ells es van endurir, com el batlle d’aleshores de Barcelona, Xavier Trias, que va demanar-li que ‘desaparegués’ i renunciés ‘a tot’. Ben aviat les acusacions van dirigir-se al possible increment dels fons inicials a través de suposades comissions irregulars cobrades per ell o els seus fills gràcies al seu càrrec de president, o fins i tot amb fons procedents de la bancarrota de Banca Catalana. Malgrat que en la carta s’oferia a col·laborar amb la justícia i a donar explicacions polítiques, en un principi es va resistir a comparèixer al parlament. El sindicat ultradretà Manos Limpias va ser el primer a presentar una querella criminal contra ell i la seva família per frau fiscal, emblanquiment de capitals i altres delictes. Després s’hi van afegir UPyD, ICV, Podem i Guanyem Barcelona. El cas va anar a parar al Jutjat d’Instrucció número 31 de Barcelona i a l’Audiència Nacional espanyola. De la confessió al parlament Finalment, Pujol va comparèixer a la Comissió d’Afers Institucionals el 26 de setembre. En la seva primera intervenció, va explicar que el seu pare havia guardat a l’estranger 140 milions de pessetes en dòlars, per si la situació política es complicava. En morir, va deixar aquests diners a l’esposa i els set fills de Pujol. L’oposició li va criticar que fos poc concret i el va acusar de corrupteles durant els seus 23 anys de mandat. En el torn de rèplica, un Pujol irat va renyar l’oposició per haver volgut parlar d’altres qüestions a part de la ‘deixa’ del seu pare i de voler incriminar la seva família en tot l’afer. Aquella compareixença va fer que l’oposició forcés una comissió d’investigació sobre el frau fiscal i la corrupció. Després de moltes negociacions entre ERC i CiU, l’àmbit de la comissió es va ampliar a altres casos de corrupció, a més del de Pujol, com el cas Mercuri, Palau, Pretòria o Bárcenas, i es va forçar la compareixença del president Artur Mas. El matrimoni Pujol Ferrusola va ser encausat i va anar al jutjat d’instrucció el 27 de gener. Marta Ferrusola no va voler declarar, però Jordi Pujol va tornar a donar la mateixa versió dels fets, ampliant-ne alguns detalls, com ara que hi havia un suposat paper manuscrit que el seu pare havia donat a la seva dona explicant-li l’origen dels fons. Sobre la multiplicació dels 140 milions inicials als 540, ho va justificar per les bones inversions fetes. Podeu veure la compareixença íntegra de Pujol Ferrusola i llegir-ne aquesta crònica: Jordi Pujol Ferrusola deixa retratat el parlament. Tres fills més també van declarar, i van explicar que era el germà gran, Jordi, qui s’havia fet càrrec de la gestió dels diners a principi dels anys 90. Entre final de febrer i principisde març el matrimoni Pujol Ferrusola i el seus set fills van comparèixer al parlament. Les intervencions van ser força polèmiques pel to i pel contingut, i algunes expressions van causar cert estupor, com quan Marta Ferrusola va dir que els seus fills no en tenien ‘ni cinc’ i anaven ‘amb una mà al davant i una altra al darrere’, tot i que alguns d’ells havien fet inversions multimilionàries a l’estranger. Aquestes són les respostes més sorprenent que va donar Ferrusola: Intervencions com les de Jordi, Josep i Oleguer van enutjar alguns diputats, que el van retreure el to i el fet de donar poques explicacions. A final de març, Jordi Pujol Ferrusola també va declarar al jutjat d’Instrucció de Barcelona i va explicar que els diners a Andorra s’havien multiplicat en pocs anys gràcies a un producte financer poc conegut i que ell va anomenar làmines opaques. Durant mesos s’ha lliurat una batalla judicial entre les autoritats andorranes i les espanyoles. Tant l’Audiència Nacional com el jutjat de Barcelona han demanat informació bancària a Andorra, l’advocat dels Pujol, Cristobal Martell, s’hi ha oposat amb diversos recursos i la justícia andorrana s’hi ha resistit força fins a l’últim moment. Finalment, en el marc de les conclusions de la comissió d’investació, el ple del parlament ha reprovat aquesta setmana l’ex-president de la Generalitat.	Avui fa un any de la confessió de l’ex-president de la Generalitat Jordi Pujol. En una carta breu remesa als mitjans de comunicació la tarda d’aquell divendres de juliol, explicava que el seu pare havia deixat uns diners a l’estranger, procedents d’activitats il·lícites durant el franquisme, a la seva dona i fills per si la … Continue reading Un any després de la confessió de Jordi Pujol →	Un any després de la confessió de Jordi Pujol	news	
https://www.vilaweb.cat/noticies/fem-les-maletes-digitals-3/	24/06/2021	En el tercer i últim capítol sobre la manera de preparar la maleta digital explicaré el sistema més econòmic per a continuar connectats mentre som de vacances. Targetes de les altres operadores Si sou fora més d’un parell de dies, la solució definitiva per a les vostres necessitats de dades és comprar una targeta d’un operador local perquè pagareu les dades sense roaming. Perquè us en feu una idea: una targeta només de dades de Tim, la Movistar italiana per entendre’ns, us costarà 9 euros per a 5 GB o bé 19 euros per a 20 MB (a més de 10 euros en tots els casos per a ‘comprar’ la targeta), vàlida per a tres mesos. Així que quan arribeu al país de destinació, de les primeres coses que haureu de fer serà trobar una botiga d’una operadora local. Si sou previsors de mena, abans de sortir haureu comparat preus de les operadores locals i la localització de les botigues. Si no ho sou, proveu pel centre de la ciutat o en un centre comercial, com aquí. Penseu que això s’acabarà d’aquí a poc temps, perquè els d’Apple i els de Samsung ja treballen a eliminar la SIM dels telèfons i que, via software, l’usuari pugui canviar, quan vulgui, l’operadora que més li interessi. Això sí, continuareu lligats per les regles de permanència. De fet, Apple ja ha llançat al mercat l’Apple SIM per a iPad, que permet que l’usuari vagi seleccionant plans de dades segons el país on sigui. Els mateixos de GigSky tenen tarifes especials per a la SIM: per exemple, un pla per si volem viatjar a Itàlia ens costarà 50 euros per a 3 GB durant trenta dies. Si sou viatgers freqüents per feina, o per multivacances, feu un cop d’ull a GigSky perquè també tenen tarifes de veu molt bones si us passeu el dia donant voltes pel món. Per arribar amb els deures fets, podeu mirar operadors i preus si aneu a PrepaidGSM, on trobareu una llista molt gran de països i de les seves operadores i preus perquè feu els vostres càlculs. Ara, si voleu anar amb la targeta ja comprada perquè sou ultraprevisors o bé perquè voleu donar la targeta al vostre fill o filla que se’n va de vacances o de viatge amb l’escola, hi ha uns quants llocs que, encantats, us la vendran i us l’enviaran a casa. Els de CellularAbroad us ofereixen SIM amb dades il·limitades (per exemple, a Itàlia fins a set dies per 80 dòlars o fins a catorze dies per 90 dòlars; molt més cara és la tarifa a França, 1 GB per 70 dòlars, i a la Gran Bretanya pels mateixos 70 dòlars us donen 5 GB). Els més consolidats en aquest mercat són els de TravelSIM, una empresa localitzada a Estònia que et ven una targeta amb el prefix +372 Consells a tenir en compte quan compreu la targeta –La mida de la SIM ha de coincidir amb la del vostre dispositiu. Hi ha operadores que ja ofereixen targetes SIM per a totes les mides, només has de tallar per on et vagi bé. Però hi ha llocs on has de demanar la mida exacta. Si és així, en Murphy farà de les seves i la probabilitat que a la botiga no tinguin la vostra mida és extremadament alta. –Ha de ser de pre-pagament, no us en deixeu vendre una de contracte que us aniran carregant cada mes a la targeta de crèdit. –Ha de permetre tethering, que traduït vol dir que podrem compartir la connexió amb més telèfons, paraula que ja us podeu afegir al vostre vocabulari a utilitzar quan trepitgeu una botiga de telefonia. Així el venedor sabrà que domineu el tema. –Ha de permetre VoIP si voleu fer servir les trucades de veu del Whatsapp o Skype. –Us han de donar la configuració APN, és a dir, la manera de connectar-vos a la xarxa de dades de l’operadora. I una vegada tenim la SIM, què en fem? El vostre telèfon amb SIM nova Una opció és agafar el vostre telèfon, treure’n la que teniu, guardar-la i no perdre-la, i posar-hi la nova SIM. En aquest cas seria aconsellable comprar una SIM amb veu també, el ‘problema’ és que no podreu rebre trucades al vostre número, sortirà el contestador. I atenció! Quan sou fora de viatge i salta el contestador pagueu el cost de la trucada rebuda, així que abans de sortir millor que el desactiveu! No us farà gens de gràcia haver de pagar totes les trucades al contestador del sogre o la sogra! Per fer això heu de tenir un telèfon lliure, que admeti qualsevol targeta o bé alliberar-lo si la vostra operadora us el va subvencionar. En primer lloc truqueu a la vostra operadora per veure si us l’allibera perquè ja ha passat el temps de subvenció. En cas contrari, si aneu a Google i poseu ‘alliberar telèfon xxxx’ us sortiran moltes pàgines. Si teniu un iPhone feu servir els que us alliberen el telèfon via iTunes o IMEI (per exemple, els de Liberaiphoneimei o els de Doctorsim), però no els de Jailbreak. Els d’IMEI són els que funcionen sempre. L’altre sistema d’alliberar el telèfon és anar a la botiga paquistanesa més propera, on en saben molt més que ningú de nosaltres. I si sou solitaris, aquí s’acaba la història. Però si viatgeu amb la família o els amics, heu de posar la connexió a disposició de la resta via ‘compartir internet’, que crea una petita xarxa wi-fi que poden utilitzar la resta de família o companys. Mifi i similars El mifi és un dispositiu que permet d’inserir-hi una targeta SIM i es converteix així en una estació wi-fi per a tots nosaltres. És com compartir la internet del mòbil, però amb un dispositiu específic. Un mifi senzill i molt barat és el router TP-LINK TL-MR3020, per 27,46 euros, però necessita alimentació i un mòdem USB d’aquells que regalaven fa un cert temps i que es connectaven al portàtil. Si voleu un mifi amb ‘tot inclòs’, us costarà uns 49,90 euros: el TP-LINK M5250 amb bateria de 2000 mAh i fins a deu usuaris, suficient per a tota la trepa que aneu de vacances; i el Huawei E-5330, per 48,99 euros. Mifi reciclat Si no us voleu gastar els 50 euros d’un mifi, podeu reciclar algun dels telèfons vells que tingueu perquè us heu comprat l’últim model d’iPhone o de Samsung: el podeu fer servir de mifi amb l’opció de ‘compartir internet’. El mifi també serveix per quan aneu al poble, quan viatgeu, quan llogueu un apartament, etc., per compartir la tarifa de dades entre tothom o bé per posar-lo a l’únic lloc de la casa on mig arriba el senyal i repartir-lo per la resta d’espais. I recordeu que sempre us queda l’opció de tornar a la pre-història i no tenir connexió de dades durant les vacances…	En el tercer i últim capítol sobre la manera de preparar la maleta digital explicaré el sistema més econòmic per a continuar connectats mentre som de vacances. Targetes de les altres operadores Si sou fora més d’un parell de dies, la solució definitiva per a les vostres necessitats de dades és comprar una targeta d’un … Continue reading Fem les maletes… digitals (3) →	Fem les maletes... digitals (3)	news	
https://www.vilaweb.cat/noticies/barcelona-pirineus-2026-els-jocs-del-pa-per-a-avui-i-gana-per-a-dema/	24/06/2021	El passat dimecres 22 de juliol es reunia el Consell General de Turisme de Barcelona amb la nova Presidenta i també Alcaldessa de Barcelona, Ada Colau, i les noves regidores que hi pertoquen al consorci. En l’informe que va realitzar Miquel Valls, Vicepresident primer del Consell General, President de la Cambra de Comerç i de la Fundació Barcelona Promoció, va deixar caure que la creació d’aquest Consorci a l’any 1993 venia donada per la “crisi post Olímpica” i la “caiguda de l’activitat econòmica” d’aquell moment. Resulta paradoxal que aquestes paraules s’escoltessin dos dies abans d’un Plenari extraordinari del Consell municipal on CiU, PSC i ERC tornaven a posar sobre la taula els Jocs Olímpics d’Hivern. Fem memòria de tot plegat. A principis del 2010, Jordi Hereu, alcalde de Barcelona pel PSC va anunciar la voluntat de presentar la candidatura de la ciutat com a seu dels Jocs d’Hivern per l’any 2022. L’alcalde, amb l’acord de tots els grups municipals, va designar Enric Truñó com a comissionat responsable de la candidatura, el qual va ser ratificat l’any 2011 per l’alcalde convergent Xavier Trias. Durant aquests anys l’Oficina Tècnica de la Candidatura va elaborar la Proposta Preliminar de la candidatura fent que al setembre de 2013 Xavier Trias anunciés que impulsaria una consulta sobre la candidatura als Jocs Olímpics d’hivern. Finalment, el mateix alcalde va comunicar a l’octubre del mateix any, la renúncia a aquest projecte obrint les portes a una possible candidatura per l’any 2026. Un cop guanyades les eleccions municipals del 2015 per Barcelona en Comú el primer tinent d’alcaldessa, Gerardo Pisarello, va manifestar la retirada de la candidatura dels Jocs d’Hivern donat que: “No està dins dels nostres objectius”, cessant al Director de Barcelona Pirineus 2026, Oscar Grau. I en aquest moment CiU, PSC i ERC van decidir fer front comú per marcar l’Agenda del Govern de Barcelona, donar veu als seus alcaldes i alcaldesses del territori afectat i mostrar la seva aposta continuista pel model de grans esdeveniments. A conseqüència d’aquest primer Ple extraordinari, el govern juntament amb PSC i ERC (ho sé, surrealista) van contraatacar amb un segon Ple extraordinari el mateix dia sobre desigualtats, turisme i terrasses per mostrar que hi ha altres prioritats abans que els Jocs d’Hivern. Sigui com sigui, en un cas o en un altre les proposicions i propostes són merament tangencials, sense massa profunditat, ni concrecions de calat. En el cas dels Jocs d’Hivern, per exemple, els promotors del Ple volen acordar crear una Comissió no permanent d’estudi de la candidatura olímpica i paralímpica que s’extingiria en el moment d’acordar un calendari per a la presa de decisió sobre la participació de l’Ajuntament de Barcelona en el projecte de candidatura. Tenint en compte que ha existit durant cinc anys una Oficina Tècnica de la candidatura i una web que encara està en marxa (http://www.barcelonapirineus2026.org/) resulta com a mínim tragicòmic que tornin a donar la barrina amb crear una Comissió no permanent d’estudi a finals de juliol. Però anem al fons de la qüestió. Què hi ha darrere de la proposta dels Jocs d’Hivern? Doncs el que sempre hi ha hagut: el negoci privat pur i dur. La resta són maniobres polítiques dels seus delegats al consistori i conseqüències de tot tipus per a tothom. Comencem pels senyors dels anells… Juan Antonio Samaranch, “franquista 100%” com es definia ell mateix, va ser President del Comitè Olímpic Internacional (COI) de 1980 a 2001 i més tard President Honorífic de 2001 a 2010. Segons la BBC Samaranch és l’home que va convertir els JJ.OO en una marca comercial global. De fet, ho va fer possible anant de la maneta de la corrupció. No sorprèn que segons The Times per entendre la corrupció institucionalitzada avui en dia s’hauria de començar pel despatx que el personatge tenia a la ciutat suïssa de Lausana. Una darrere l’altra el COI s’ha vist immers en oportunitats perdudes per demostrar una credibilitat esclafada per casos com el de John Coates, President del Comitè Olímpic Australià que va oferir 35.000 dòlars a dos membres africans del COI, els de Kenya i Uganda, la nit anterior a l’elecció de Sydney com a seu dels Jocs del 2.000. Coates va acabar reconeixent el seu suborn. Sydney aquell any va guanyar a Pequín per tan sol dos vots. Joao Havelange que va dimitir el 2011 com a membre del COI acusat de rebre suborns i va tornar a dimitir al 2013 com a President honorari de la FIFA (va ser President de 1947-1993) acusat de corrupció. Als Jocs Olímpics d’Hivern del 2002 a Salt Lake City es van demostrar suborns a membres del COI en forma de beques i ajudes que van portar a la destitució de 13 dels seus membres, entre ells el representant de la República del Congo que va reconèixer haver rebut 70.000 euros pel seu vot, mentre que els fills de la resta dels 13 membres havien rebut beques d’estudis i viatges a Disneylandia. El penúltim President del COI, el belga Jacques Rogge, va ser acusat per un ex Ministre d’esports Xinès d’haver pactat en secret que guanyés la candidatura de Pekin 2008 a canvi de recolzar el seu ascens a la presidència del COI després de la jubilació de Samaranch. L’últim gran escàndol de corrupció el va protagonitzar la BBC que va demostrar que es podien comprar vots de membres del COI per 200.000 euros. Un reportatge amb càmera oculta mostra com s’asseguren sota suborn el vot de 54 dels 124 membres del COI amb dret a vot. Un d’ells diu a càmera sense saber que aquesta sent gravat “Jo votaria per París però necessito els diners”. Si això no fos suficient el COI va fer públic aquest 2015, després d’anys d’ocultisme com el que encara existeix a la FIFA, els milionaris salaris dels seus membres i executius. En concret els membres del COI cobren 450€ diaris i les 14 persones del Comitè executiu cobren 900€ diaris. Els directius del COI guanyen prop de 27.000€ al mes. El seu actual President, Thomas Bach, cobra 225.000€ anuals. Segons la web del COI el 90% dels seus ingressos estan destinats a recolzar el Moviment Olímpic a tot el món i “només un 10% s’usa per pagar als seus membres”. No obstant això, es desconeix la xifra total d’ingressos de l’organisme, finançat per empreses privades. Sigui pels casos de corrupció, sigui pels sous astronòmics no passa mai res al COI, les sancions o expulsions són simbòliques i la determinació que mostra el Comitè contra el dopatge no la practica contra aquestes qüestions “internes”. No sorprèn, per tant, que durant la presentació de Madrid 2020 l’anterior Ministre d’Educació, Cultura i Esports, José Ignacio Wert, no creies que la corrupció espanyola fons un element que preocupes als membres del COI que avaluaven les candidatures. No és d’estranyar tampoc que quan el PSC o CiU van decidir proposar l’opció dels Jocs d’Hivern de 2022 o 2026 obrissin canals amb els sectors econòmics, els alcaldes del territori afectat i les direccions de les federacions esportives corresponents. En cap cas les elits de Barcelona van anar més enllà de les elits del Pirineu. A les classes populars del Pirineu o de Barcelona se les deixava per un cop dat i beneit el gran esdeveniment motivar-les a ser voluntàries d’un projecte il·lusionadorament beneficiós per uns pocs. Curiosa va ser la nota de premsa del President de la Federació Catalana d’Esports d’Hivern, Òscar Cruz, apostant pels Jocs del 2022 i explicant en set paràgrafs els motius repetint sis cops “millones de €” i dos cops “deportes”. La nota de premsa, com no, va posar èmfasi en els “80.000 puestos de trabajo” que es crearien. Un clàssic en l’argumentari per vendre el producte a una població, la del Pirineu, menystinguda per la capital. El Pirineu és un territori discriminat pel que fa a infraestructures i serveis bàsics. Aquest dèficit d’infraestructures vitals per als pirinencs i pirinenques no hauria de solucionar-se realitzant un xantatge al territori per que aculli els JJOO amb tot l’impacte mediambiental i de sostenibilitat economica que implicaria. Ens enrecordem de les paraules del senyor Valls de la Cambra de Comerç? Lligar la marginació en infraestructures, inversió i serveis del Pirineu amb la no presentació de la candidatura als JJOO només es pot definir com un acte de cinisme dels que volen fer angulir el projecte de totes totes, mentre que la lògica territorial hauria d’imposar que el Pirineu es desenvolupi en igualtat d’oportunitats com la resta de territoris. En aquest sentit, ens trobem davant una responsabilitat i una obligació del govern de la Generalitat que ha fet just el contrari, realitzant en els últims anys inversions milionaries d’euros en infraestructures innecessàries com l’Aeroport de la Seu o privatitzant a preu de saldo i amb amiguisme una infraestructura cabdal per al Pirineu com és el Túnel del Cadí. Per altra banda resulta especialment sorprenent com CiU i ERC plantegen la possibilitat de proposar Barcelona-Pirineus en un futur com és el 2026, tenint en compte el procés independentista del Principat i les dates de desconexió amb l’Estat espanyol que publiciten, donat que aquesta candidatura hauria de ser avalada pel Comité Olímpico Español (COE). Recordem que les activitats relacionades amb el Procés de la Candidatura començarien a finals de l’any 2017 amb el COE informant al Comitè Olímpic Internacional (COI) del nom de la ciutat aspirant fins a mitjans del 2019 quan el COI elegiria a la Ciutat Amfitriona dels XXV Jocs Olímpics d’Hivern. El COE finança el seu funcionament i les seves activitats quotidianes a través d’ingressos privats procedents del patrocini i de la gestió dels drets. El seu President, Alejandro Blanco, té un sou publicat el 2015 de 92.804,94€ anuals. Com no podia ser diferent, el COE tampoc surt indemne de les sospites i les corrupcions contrastades que envolta el Moviment Olímpic. Per exemple, Alejandro Blanco va signar un projecte de tesi sobre el paper dels esportistes espanyols a Pekin 2008. La Universitat de Vigo va donar el vistiplau i va iniciar els tràmits de doctorat fins que es va denunciar un possible plagi. El cap de l’olimpisme espanyol està acusat de copiar un treball publicat a la web de l’organisme que presideix i presentar-lo com a propi per accedir al títol de doctor. De fet, Blanco va escollir a una directora de tesi a la qual prèviament va nomenar membre de l’Acadèmia Olímpica Espanyola. La Universitat de Vigo ha deixat en suspens el procés de doctorat del president del COE. Un COE que va apostar per “Juanito” Muehlegg, alemany que va obtenir la nacionalitat espanyola ràpidament el 1999 per competir per Espanya el 2002 als Jocs d’Hivern de Salt Lake City 2002. Va obtenir tres medalles d’or que pel llavors secretari d’Estat per l’Esport Juan Antonio Gómez-Angulo va definir com: «Se trata de una medalla cien por cien española. Es tan nuestra como si hubiese nacido en España. Es un metal absolutamente español porque aquí está la bandera española». Li van ser retirades les tres medalles per haver-se dopat. Un organisme el COE que, ironies de la història, va designar al 2004 per unanimitat, i sense necessitat de votació, a Iñaki Urdangarin Vicepresident primer en substitució de Santiago Fisas que va passar a incorporar-se al govern del PP de la Comunitat de Madrid d’Esperanza Aguirre. A tot això és important remarcar la mercantilització de l’esport que impliquen els grans esdeveniments tipus JJ.OO, marcats com a eina dels diferents Governs implicats per generar procesos d’especulació de tot tipus, finançats amb diner públic que acaben revertint en beneficis per a empreses privades alhora que, per l’experiència de Barcelona ’92, suposen entre d’altres l’expulsió dels veïns i veïnes de Ciutat Vella, la segregació social i el “paradigma automobilístic” de les rondes. Uns JJ.OO del ’92, realitzats sota un “consens olímpic” i un silenci oficial a qualsevol crítica, que no es van acabar de pagar fins el 2004, tot just quan va arribar el Fòrum de les Cultures, fracàs del qual no han dubtat ni els seus propis impulsors. No hauríem d’oblidar tampoc que els JJ.OO del ‘92 es van inaugurar enmig d’una singular pau olímpica: cops al cos, bosses al cap i elèctrodes contra els independentistes detinguts un mes abans per ordre del jutge Baltasar Garzón. A més a més, la ciutat va haver d’aguantar el rentat de cara institucional del feixista i President del COI, Juan Antonio Samaranch. Aquest franquista de tot cor continua tenint lloc a l’Ajuntament de Barcelona: Estàtua, Fundació i nom a un museu esportiu com a mínim. Com va escriure Josep Maria Huertas Claveria: “el seu passat feixista va semblar esborrar-se quan un altre 17, però d’octubre i del 1986, va anunciar que els Jocs Olímpics de 1992 tindrien lloc a Barcelona. Diuen que duia a la butxaca una castanya, un costum habitual en ell, tan supersticiós com el d’intentar que els fets importants de la seva vida caiguessin en 17 de juliol. Plegar del COI ho va fer un dia abans, el 16 de juliol del 2001. Quatre mesos abans, l’Ajuntament de Lausana, la ciutat del COI, es va oposar a una petició perquè fos declarat ciutadà d’honor pel seu passat franquista. L’Ajuntament de Barcelona li havia donat, en canvi, la medalla d’or de la ciutat uns anys abans” La il·lusió olímpica es queda en il·lusió òptica. La realitat és més crua.	El passat dimecres 22 de juliol es reunia el Consell General de Turisme de Barcelona amb la nova Presidenta i també Alcaldessa de Barcelona, Ada Colau, i les noves regidores que hi pertoquen al consorci. En l’informe que va realitzar Miquel Valls, Vicepresident primer del Consell General, President de la Cambra de Comerç i de … Continue reading Barcelona Pirineus 2026: Els jocs del pa per a avui i gana per a demà →	Barcelona Pirineus 2026: Els jocs del pa per a avui i gana per a demà	news	
https://www.vilaweb.cat/noticies/cinc-troballes-de-fossils-curiosos-que-emocionen-els-cientifics/	24/06/2021	Dels trilobits als tiranosaures, la majoria de fòssils són de criatures amb closques dures o ossos. Aquests materials no es biodegraden fàcilment i el sediment té temps per a assentar-se al voltant seu i convertir-los en un registre de la criatura que encara és amb nosaltres milions d’anys després de la seva mort. En canvi, els organismes de cos més tou, com els cucs, es malmeten ràpidament i el seu registre en format fòssil és molt més irregular. En circumstàncies excepcionals, amb tot, les restes d’aquests últims organismes es poden preservar i de vegades en indrets d’allò ben inusuals. Amb les habilitats detectivesques adequades, els paleontòlegs poden utilitzar aquests descobriments per a obrir noves vies per a explicar la història de la vida a la Terra. Un descobriment recent dins de roques de 50 milions d’anys a l’Antàrtida n’és un exemple particularment sorprenent: esperma de cuc fossilitzada. És una bona mostra de l’existència de fòssils ben curiosos més enllà d’ossos de dinosaure. Ací teniu una llista dels espècimens més estranys que s’han trobat fins ara. Esperma pre-històrica La remarcable troballa d’espermatozous fossilitzats d’un clitel·lat o cuc ‘amb collar’ representa l’esperma animal més antiga descoberta fins ara, i supera en com a mínim 10 milions d’anys el rècord anterior d’un col·lèmbol trobat en ambre al Bàltic. La conservació de l’esperma fou possible perquè aquesta mena de cucs es reprodueixen llançant els seus òvuls i esperma en embolcalls protectors. En aquest cas, una closca dura va mantenir-los intactes fins que els científics els van descobrir en fons marins a la península Antàrtica. I encara es va requerir una anàlisi microscòpica d’alta potència per a descobrir-hi l’esperma. Una gambeta siluriana molt ben dotada Si una mostra d’esperma de 50 milions d’anys ja és sorprenent, què me’n diríeu, d’un penis de quasi 425 milions d’anys? Descobert en una rasa prop dels límits entre Anglaterra i Gal·les al començament de la dècada del 2000, un petit ostràcode, o gambeta, ha demostrat ser clarament masculí. Conservat en tres dimensions amb tots els seus teixits tous fossilitzats, és proporcionalment molt ben dotat. ‘Verga vella‘ va ser-ne el titular al diari The Sun. Durant el període silurià (entre 443 i 419 milions d’anys), les terres entre Anglaterra i Gal·les eren el fons d’un mar tropical. Els animals marins que s’hi ofegaven quedaven enterrats i petrificats per la cendra de volcans llunyans. El ostràcodes (i un gran nombre de petits fòssils més) no es poden veure adequadament amb microscopis i per això la seva ‘tomba mineral’ s’ha d’anar desfent a poc a poc, amb l’objectiu de poder recrear el fòsil amb imatges digitals en 3D. Femtes i vòmits de rèptils del passat La dita segons la qual hom pot fer-se ric si s’embruta les mans pot quedar demostrada amb els copròlits: els excrements petrificats que es poden trobar en moltes zones paleontològiques. Es tracta de ‘fòssils traça’ d’un enorme valor paleoecològic, perquè poden explicar als científics precisament què menjava una criatura extinta. Els copròlits són en realitat un element més d’un conjunt més ric de fòssils: el de les restes de materials sorgits de l’aparell digestiu o ‘roques pudents’. Aquest terme fou encunyat la dècada del 1990 per a englobar tots els excrements que es conserven a les roques, i els últims anys han anat apareixent pertot arreu. A Austràlia, per exemple, mostren que els plesiosaures del cretaci eren carronyaires. A Polònia el marisc triturat i regurgitat ens ajuda a descobrir com es va anar recuperant la vida després de l’extinció en massa més important de la història de la Terra. I a les pissarres juràssiques de Peterborough i Whitby (Anglaterra), els fòssils de belemnits de calamar descoberts s’han interpretat com a vòmits d’ictiosaure. Els rinoceronts de Yorkshire Un estrany descobriment de fòssils va tenir lloc a la cova de Kirkdale prop de Kirkbymoorside (Anglaterra), el 1821. Un treballador de les pedreres de Roadstone va trobar una escletxa plena de grans ossos d’animals. D’entrada es va pensar que no fossin de bestiar, però un naturalista local es va adonar que tenien un aspecte exòtic i es va decidir de fer arribar les restes al professor William Buckland, de la Universitat d’Oxford. Buckland, un home que afirmava haver-se menjat tot animal que se li posava al davant, fou un dels principals científics experimentals de tots els temps. En el cas de la trobala de Kirkdale, va reconèixer que els ossos eren principalment de grans herbívors, com elefants i rinoceronts. I que mostraven signes d’haver estat rosegats. I com que es van trobar al terra de la cova femtes fossilitzades semblants a les de hienes, Buckland (que en tenia una de mascota) va poder demostrar que el jaciment de Kirkdale havia estat un cau de hienes. Va fundar, així, la ciència de la paleoecologia. Quasi dos-cents anys després sabem que la megafauna ‘africana’ va trepitjar la vall de Pickering fa uns 125.000 anys, en una fase d’escalfament entre les edats de gel. Un monstre misteriós Els fòssils de Mazon Creek (Illinois, EUA) es van trobar per primera vegada durant l’època minera del segle XIX. Però no va ser fins a mitjan segle passat quan el jaciment es va fer famós gràcies al descobriment de Francis Tully d’una bèstia excepcionalment estranya: un animal de cos tou molt ben conservat, dins un nòdul mineral dividit de manera natural. Les mostres de Mazon Creek van resultar ser tan abundants com úniques, i a la bèstia se li va donar el nom de ‘Tullimonstrum gregarium’. Ara és el fòssil oficial de l’estat d’Illinois. El problema és que ningú no sap què és realment el ‘monstre del Sr. Tully’. De pocs centímetres de llargada, té un musell llarg amb pinces dentades al final, dos ulls en tall, un cos segmentat i una cua amb aletes. Probablement fou un depredador i per les roques on es va trobar es pot pensar que vivia en mars poc profunds i tropicals. Després de mig segle, no en tenim gaire idea més. No es pot vincular de manera satisfactòria amb cap grup d’invertebrats, vius o extints. Fins i tot preservats excepcionalment, els registres fòssils sempre tenen capacitat de sorprendre. Article de Liam Herringshaw publicat originalment a The Conversation.	Dels trilobits als tiranosaures, la majoria de fòssils són de criatures amb closques dures o ossos. Aquests materials no es biodegraden fàcilment i el sediment té temps per a assentar-se al voltant seu i convertir-los en un registre de la criatura que encara és amb nosaltres milions d’anys després de la seva mort. En canvi, … Continue reading Cinc troballes de fòssils curiosos que emocionen els científics →	Cinc troballes de fòssils curiosos que emocionen els científics	news	
https://www.vilaweb.cat/noticies/diego-gomez-la-politica-linguistica-sera-un-dels-eixos-vertebradors-del-canvi-politic-valencia/	24/06/2021	Diego Gómez ha dedicat tota la seva vida adulta a defensar la llengua i el país. Al capdavant d’Escola Valenciana, ha lluitat durant anys per l’educació dels xiquets en català. Un activisme polític que el va dur a presentar-se a les eleccions per Compromís i a esdevenir batlle del seu poble, Alzira. En aquesta entrevista, Diego Gómez deixa clar que els atacs de la dreta –els que han vingut i els que vindran– no el desplaçaran ni un mil·límetre del seu objectiu d’arribar a Ítaca. Elogia el nou conseller d’Educació, el seu amic Vicent Marzà, i ens relata les prioritats d’un govern que tindrà la llengua com a eix vertebrador del canvi polític, a Alzira i a tot el País Valencià. —Ara teniu una responsabilitat molt gran, s’han de complir les promeses i no decebre les il·lusions… —Sempre hem tingut responsabilitats: amb moviments civils del país, amb la llengua, amb la vertebració nacional, etc., però evidentment ara el somni sembla que s’ha fet realitat. Hem obert els ulls i tenim l’opció i la responsabilitat de tirar endavant tot allò que somniàvem, tots aquells projectes que teníem. Crec que la frase correcta la va pronunciar Paco Muñoz quan va dir que algun any haurien de guanyar els moros. Sembla que ha arribat el moment. És una gran responsabilitat però també una gran il·lusió. Ho afrontem amb valentia; amb la humilitat que significa tindre un càrrec de responsabilitat però també amb el coratge que requereix aquest mateix càrrec. —Com es notarà en el nou govern la defensa de la llengua? —Aquestes dues setmanes al govern he vist una cosa: que hi haja un nou govern valencianista a Alzira ha portat a un canvi d’immersió de llengua. Pràcticament tothom a l’ajuntament parla en valencià, el registre d’entrada és farcit de documents escrits en valencià… No vull dir que això estiguera amagat, però sí que, en certa manera, hi ha hagut una tranquil·litat i un optimisme que s’han reflectit en l’ús de la llengua. A tot el país hem viscut vint-i-cinc anys de retrocés, però podem recuperar el temps perdut durant govern de dretes reaccionari en contra de la llengua. Costarà, però crec que la política lingüística serà un dels eixos vertebradors del canvi polític i de la nova visió del futur del país. —Us coneixeu molt amb el nou conseller d’Educació, Vicent Marzà. —Me l’estime com si fóra un fill meu, i es coneix la realitat del país, no només educativa i cultural sinó de les persones. Crec que tindrem un gran conseller, de la mateixa manera que hauríem tingut una gran consellera amb Gràcia Jiménez. 'A tot el país hem viscut vint-i-cinc anys de retrocés, però podem recuperar el temps perdut durant el govern de dretes reaccionari en contra de la llengua.' —Com a ex-president d’Escola Valenciana i mestre, què exigiu al nou conseller d’Educació? —Li exigisc valentia, que no li’n falta. No en faltava al seu pare, que era íntim amic meu, en Quico Marzà. Eixa valentia per a pujar els Ports amb bicicleta, cosa que hem fet junts, és la valentia que se li exigeix ara al conseller. També caldrà tota la pedagogia per a explicar les mesures que pren. Jo crec que amb la primera mesura ja ha demostrat valentia. Ha dit que les classes no podran començar el 3 de setembre, sinó que començaran el dia 10: recordem les altes temperatures del curs passat que crearen lipotímies, tot el desficaci organitzatiu i les denúncies de les famílies. Pel que fa a la LOMCE, caldrà veure com s’atura i es reprèn l’entesa amb els sindicats. En l’àmbit cultural, la sensibilitat de Vicent és evident. L’ha mamada. Son pare era un gran escriptor d’històries, i sa mare una gran pedagoga i mestra. Ho ha viscut no sols a Escola Valenciana sinó a casa, amb una família treballadora per la cultura i la llengua. Vicent Marzà sempre s’ha rodejat de gent molt reivindicativa, i crec que demostrarà que, si fins ara érem darrere la pancarta, ara podem ser al capdavant de polítiques amb les mateixes ganes que hem posat sempre darrere la pancarta. —Hi va haver aquesta ofensiva de la dreta contra Gràcia Jiménez… Sou dels qui pensen que el fet de no haver-la posat al capdavant de la conselleria ha estat una victòria de la dreta? —No. La dreta més recalcitrant i antidemocràtica va passar-se tota la legislatura fent atacs permanents al catalanisme, ressuscitant la batalla per les banderes, els himnes i les senyes d’identitat. Nosaltres hem de saber eixir d’eixa realitat en què volen col·locar-nos. I demanar-los el respecte que nosaltres hem tingut durant vint-i-cinc anys. Acusen el batlle d’Alzira de catalanista, antitaurí, d’afavorir els homosexuals, etc., i això demostra que no tenen la vàlua democràtica que diuen tenir, perquè jo he respectat durant molts anys una simbologia que no era la meua. Per això demane que ara se’m respecte. No pensem fer d’aquest tema la nostra bandera. El país i la nostra ciutat necessiten atendre les persones, els xiquets, la gent que no té feina, s’ha de fer una ciutat més neta i verda, que hi haja transparència, eliminar els corruptes, deixar de gastar-se diners on no toquen… En aquests moments, aquestes qüestions s’han de fer passar davant del que puga significar un himne o una bandera, i jo tot això ho faré per la defensa de les persones, evidentment, però també del meu país. —En la presa de possessió vau fer que sonés la Muixeranga i el PP se us va llençar al coll. Sou conscient que ara carregaran contra vostre tant com puguin? —Evidentment, ja ho fan. Però nosaltres hem de contrarestar-ho. A Compromís sabem què significa la diversitat i ara ens toca gestionar el consens. Això té una importància fonamental en el fet de decidir què volem de la ciutat. Però una cosa tinc clara: no abandonarem ni oblidarem en cap moment quin és l’horitzó, quina és l’Ítaca on hem d’arribar. —I quina és aquesta Ítaca? —Retrobar el futur dels nostres fills. Un futur que es dega a la nostra llengua, vertebrador de la realitat del país, de les nostres comarques. Redescobrir la validesa de l’economia valenciana en un fet integrador d’un eix mediterrani en connexió amb Catalunya i les Illes Balears i en connexió amb Europa. Treballar per recuperar la dignitat d’aquest poble. Hem d’anar fent coses, a poquet a poquet, que demostren que el nostre horitzó és aquest, el de la normalitat que ens han amagat. —Quines han estat les primeres mesures que heu pres com a batlle d’Alzira? —Tenim dos vessants d’actuació. D’una banda, prendre tot de mesures en els cent primers dies que permeten que es veja el canvi de model de la ciutat, no només de color. I, d’una altra banda, estructurar les línies programàtiques durant la legislatura. El fet més important ara, per exemple, és que no hi haja reserva a l’escola d’estiu i tots els xiquets hi puguen anar. Més: com que no tenim un pla d’ocupació per a les famílies ni ajuts a autònoms, caldrà buscar diners on siga, de partides pressupostàries i de rebaixes del nostre sou (estalviarem 120.000 euros anuals respecte al sou de l’equip municipal anterior) i dedicar tant com puguem a l’ocupació. Tenir dissenyat, d’ací a uns mesos, un pla d’arbratge per a recuperar zones verdes. Obrir la biblioteca tot el dia, de 9.00 a 21.00. Són les mesures que necessita la gent. —… —Que tinga informació de què cobrarem, que sàpiga que el batlle no farà servir el cotxe oficial ni tindrà xofer. Encara que pareguen populistes, són les mesures que la gent espera de nosaltres. Espera eixe canvi. I a partir d’ací, dissenyem tot de polítiques de llarg termini. També hem de pensar que governem amb un acord amb EUPV i PSPV-PSOE i, encara que Compromís siga majoria, hem de pactar i raonar. Ens haurem de posar d’acord en moltes coses perquè ara el batlle d’Alzira no és el batlle de Compromís sinó que és el batlle de tot el poble. Vindran moments políticament molt difícils però d’una il·lusió extrema que ens faran dir que paga la pena ser ací. És necessari que la gent veja que hi havia unes altres maneres de fer política i que es pot treballar per la teua ciutat, la teua comarca i el teu país.	Diego Gómez ha dedicat tota la seva vida adulta a defensar la llengua i el país. Al capdavant d’Escola Valenciana, ha lluitat durant anys per l’educació dels xiquets en català. Un activisme polític que el va dur a presentar-se a les eleccions per Compromís i a esdevenir batlle del seu poble, Alzira. En aquesta entrevista, … Continue reading Diego Gómez: ‘La política lingüística serà un dels eixos vertebradors del canvi polític valencià’ →	Diego Gómez: 'La política lingüística serà un dels eixos vertebradors del canvi polític valencià'	news	
https://www.vilaweb.cat/noticies/el-principal-de-valencia-esclata-en-ladeu-dobrint-pas/	24/06/2021	Obrint Pas ha dit l’últim adéu abans de plegar de manera indefinida. Ho ha fet amb tres concerts consecutius a casa, a València. A l’emblemàtic Teatre Principal, on feia gairebé deu anys que no s’hi sentia cantar en català. On fa un temps hauria estat lamentablement impensable que un grup com Obrint Pas hi pogués actuar, però que aquests dies ha lluït a la façana una gegantina pancarta amb uns llegibles ‘Obrint Pas’, ‘seguirem’ i ‘gràcies, València’. Una nova batalla guanyada, recuperada. [L’últim concert d’Obrint Pas, en tres vídeos: Us oferim íntegres tres cançons de l’actuació de divendres del grup al Teatre Principal de València.] Sota una làmpada d’aranya gegantina, el decorat de l’escenari transporta el públic a paisatges exteriors i el desprèn dels arranjaments carques i gastats de la sala. Barraques, canyars, oliveres. L’albufera, l’horta i els terrats de València. Com ha fet en cadascun dels concerts acústics de comiat, el grup ha repassat les cançons més representatives de la seva trajectòria de vint anys. Cançons que ja han quedat en la memòria col·lectiva de més d’una generació i que en aquesta darrera ronda han compartit amb pares i germans musicals com Al Tall, Miquel Gil o Pep Gimeno Botifarra. I també amb les corals del Micalet, dolçainers, tabalers i una extensa secció de vents i percussió de l’ESMUC. Obrint Pas no s’han cansat de repetir que tot allò que són ho deuen al seu públic. Potser per això aquests últims concerts han estat més aviat cànons i cantates. Una confluència entre uns i altres, sentint-se part d’un mateix tot. Més de dues hores d’un còctel de bona música, reivindicacions, cants, emocions i aplaudiments eterns que han fet tremolar el terra del Principal. Amb murals, llunes de plata, camins, flames i alegria. Amb himnes, jotes i fandangos. Amb la solemnitat de la Muixeranga i la disbauxa de la fanfàrria. Amb crits d’independència que ben probablement sentien per primera volta aquelles parets. Amb el record sempre present de Guillem Agulló i la constatació que aquells que el van matar no han pogut silenciar-lo. ‘Si d’alguna cosa estem orgullosos és d’haver fet tant sense renunciar mai a allò que crèiem: la nostra música, la nostra llengua i les nostres idees’, deia Xavi Sarrià. Vint anys després, s’acomiaden aquells adolescents que van coincidir en una de les primeres aules en català de la ciutat. Aquells amics d’institut que enarboraven l’antifeixisme i les lluites socials i nacionals i que van decidir combatre també a través de les cançons. Aquell grup desacomplexat que, des del sud, ha plantat les seves banderes a escenaris de tot el món i ha vertebrat aquest país allargassat on diem t’estime, t’estimi, t’estimo i t’estim. Podeu veure l’entrevista amb el grup… …i l’opinió del seu públic:	Obrint Pas ha dit l’últim adéu abans de plegar de manera indefinida. Ho ha fet amb tres concerts consecutius a casa, a València. A l’emblemàtic Teatre Principal, on feia gairebé deu anys que no s’hi sentia cantar en català. On fa un temps hauria estat lamentablement impensable que un grup com Obrint Pas hi pogués … Continue reading El Principal de València esclata en l’adéu d’Obrint Pas →	El Principal de València esclata en l'adéu d'Obrint Pas	news	
https://www.vilaweb.cat/noticies/carme-junyent-que-sacabi-aquesta-comedia-de-desdoblar-en-masculi-i-femeni/	24/06/2021	D’uns anys ençà, documents, disposicions legals i discursos s’han omplert de ‘tots i totes’, ‘benvinguts i benvingudes’, ‘nens i nenes’, ‘alumnats’ i ‘persones treballadores’. De vegades s’arriba a expressions caòtiques o ridícules. Fins a quin punt aquests desdoblaments i noms genèrics fan més visibles les dones o discriminen? Com afecten el llenguatge aquests canvis i com poden acabar deformant la gramàtica? En parlem amb la filòloga Maria Carme Junyent, coordinadora del llibre ‘Visibilitzar o marcar. Repensar el gènere en la llengua catalana‘, que recull les intervencions i les anàlisis d’una dotzena de professionals durant un jornada organitzada l’any 2010 pel Grup d’Estudi de Llengües Amenaçades. Junyent diu que tot plegat sorgeix de la confusió entre els conceptes de sexe –que és un tret biològic dels éssers vius– i gènere –categoria gramatical que afecta el substantiu i en determina les concordances–. Una confusió i una voluntat de donar més presència a les dones que no ha tingut en compte el funcionament de la llengua i que en certa manera l’ha pervertida. Junyent recorda com va anar aquella jornada: ‘Va sorgir quan vam veure imprès el títol d’un curs que fèiem el grup d’Estudis de Llengües Amenaçades, on havien canviat “alumnes” per “alumnat”. Em van dir que no hi podia fer res, que era norma. Ara havien de sortir textos meus que contradeien allò que jo havia defensat tota la vida? Vaig decidir de fer una jornada per parlar-ne. Vaig comentar-ho amb la gent i vaig tenir una gran sorpresa en veure que tothom estava d’acord amb mi, però que ningú no s’atrevia a dir-ho. Realment, era la versió més crua del vestit nou de l’emperador: tothom veu que va despullat però ningú no gosa dir-ho. Les negociacions també van ser dures, perquè és molt difícil de rectificar en públic, però vam aconseguir el consens, i d’aquí en va sortir un grup de treball, en què jo no vaig participar, i un document plenament vigent (“Acords per a l’ús no sexista del llenguatge”) que ve a dir que si escrius “els barcelonins” ja s’hi han de considerar incloses les barcelonines. En aquests tres anys s’ha notat el canvi.’ —Dieu que quan va començar el moviment feminista vam agafar l’exemple de la llengua anglesa, que no té gènere, i que això ens ha conduït a deformar la gramàtica… —Com que l’anglès no té gènere, l’han de marcar per poder saber si fan referència a un home o una dona. Aquí vam agafar aquesta teoria, sense tenir en compte que el català, i en general les llengües romàniques, sí que tenen gènere. I per tant nosaltres sí que podem diferenciar. Durant tots aquests anys, s’ha anat embolicant la troca i això també ha portat a la ridiculització del moviment feminista, perquè jugant amb la gramàtica han sortit coses molt absurdes. Era qüestió de visibilitzar, no pas de tocar la gramàtica. Jo aleshores havia fet uns quants articles oposant-m’hi, que van passar desapercebuts. Fins que va arribar el punt que això va passar a ser llei, i que tots els documents oficials havien d’anar escrits d’aquesta manera. —Era una manera de donar visibilitat a les dones a través del llenguatge. —Es van creure aquestes teories i van voler implementar-les aquí, amb totes les conseqüències i cada vegada amb històries més delirants. Com apareix al llibre, van ser a punt d’aprovar una llei parlant de ‘persones adolescents’ i ‘persones infants’. Puc compartir-ne la intenció, però això no té gens de sentit! Potser el meu problema és que sóc lingüista. —Justament per això parlem amb vós. Expliqueu-nos-ho… —Quan desdobles i d’un masculí en fas un femení, no sempre dónes la ‘versió dona’ de la paraula. I et pots trobar sorpreses desagradables, com ara ‘minyó-minyona’, ‘infant-infanta’ o el més emblemàtic, ‘home públic – dona pública’. Sovint, quan es desdobla, les dones hi sortim perdent. Això fins i tot les feministes primeres ho deien: ‘El gènere és una arma carregada.’ Aquesta no podia ser l’estratègia. —Quina ha de ser l’estratègia? —Hi ha molts usos que es poden canviar, que afecten el lèxic, no la gramàtica. I sobretot s’ha de tenir en compte que les gramàtiques són com són, al marge de les voluntats dels parlants. Ningú no es pot inventar una gramàtica, ni tan sols una acadèmia. Aquesta arrogància és el fet que menys s’entén. Suposar que per voluntat es pot canviar la gramàtica: això sí que és totalitari. —Al llibre es recorda unes quantes vegades que en català, per l’evolució que ha tingut la llengua, el masculí és la forma no marcada i el femení la marcada. —Això sempre ho comentava amb en Joan Solà. I li deia: ‘Si el masculí i el femení, en comptes de dir-se així, es diguessin “gènere A” i “gènere B”, aquest debat no l’hauríem tingut mai.’ Perquè hi ha moltes maneres de classificar els substantius. Hi ha llengües que divideixen entre animats i inanimats, unes altres entre humans i no humans, i unes que tenen una vintena de gèneres diferents. Cadascuna ho fa a la seva manera. I en un parell de casos el gènere no marcat de la llengua és el femení, i això no té res a veure amb el comportament ni amb la visibilització; són societats tan masclistes com la nostra. Atacàvem una cosa que realment no tenia res a veure amb la situació de la dona. —Llavors no esteu d’acord amb Albert Pla Nualart, que diu que el fet que el terme no marcat sigui el masculí i el marcat el femení és el reflex en la llengua de molts segles de cultura patriarcal? —No. En absolut. —Tot seguit ho compara amb les expressions relatives a la religiositat del nostre llenguatge, i diu que de la mateixa manera que això no ens fa mantenir la fe, l’ús del masculí genèric no fa ni més feministes ni menys els qui el fan servir. —La diferència és que aquestes expressions religioses no toquen la gramàtica. La marcació afecta el sistema de la llengua, i imposa unes jerarquies. Si una llengua té un terme per a ‘verd’ també en té un per a ‘vermell’. La llengua funciona així. No ens pot passar pel cap de treure el vermell, és impensable. Però, en certa manera, amb les duplicacions i la pretensió de marcar més el gènere s’ha fet això. —Com ho fem per visibilitzar les dones en el llenguatge, doncs? O creieu que no cal? —La dona hi ha de ser. I si hi és, ja la veurem tots. És això, que s’ha de canviar de la societat. I la llengua ja seguirà el canvi, si és que n’hi ha d’haver cap. —Al llibre també apareix més d’una vegada la reflexió que canviant el llenguatge es pot canviar la realitat… —Si això fos possible! —Hi pot influir? —Totes les llengües canvien sempre, contínuament, però de manera que les generacions es puguin comunicar. Això ja imposa unes restriccions. La llengua pot reflectir molt el món i la societat en què es parla. Si aquest món o aquesta societat canvien, la llengua s’hi va adaptant, perquè és un sistema molt flexible i es pot adaptar a qualsevol situació. Però que algú em digui un cas en què canviant la llengua s’hagi canviat la societat. No en conec cap. —Un dels contexts en què es fa servir més el desdoblament és a les escoles, i per això ara voleu fer xerrades a les universitats on formen els mestres. —No sé si ens en sortirem, però si més no farem que els arribi la informació. Això ha fet mal en el món de l’ensenyament. Alguns mestres ja expliquen que quan diuen ‘Els nens que hagin acabat els deures ja poden anar al pati’, les nenes que els han acabat no s’aixequen perquè no se senten al·ludides. —I com els convenceríeu, aquests mestres? —D’entrada, miro de fer-los veure que aquest plantejament és absolutament eurocèntric. En llengües romàniques això només s’ha fet en català, castellà i ara veig que també hi cauen els del gallec. Ni portuguès, ni italià, ni francès, ni romanès, ni cap altra llengua. Això sol ja és per a fer-s’ho mirar. Però sobretot cal fer entendre que la llengua funciona així, que no té sentit que nosaltres la vulguem controlar. —A banda els desdoblaments, hi ha gent i col·lectius que van un pas més enllà i fan servir el plural femení com a genèric, perquè diuen que volen evitar un llenguatge androcèntric. Com ho veieu, això? —És no entendre com funciona el llenguatge. Però mira, un exemple que vaig trobar aquest cap de setmana preparant les xerrades: en David Fernàndez, en aquella intervenció impactant al parlament amb els directius de Caixa Penedès, va dir ‘diputats imputats’. Ell sabia que si hagués dit ‘diputats i diputades’ o ‘diputades’ directament hauria perdut la contundència que podia tenir. Ho sap perquè ho fa servir. Era conscient que si en aquell moment hagués desdoblat i hagués fet el numeret del femení no hauria dit la mateixa cosa ni l’haurien pres seriosament. Aquest joc amb la llengua porta a acabar ridiculitzant les dones. Em sap greu que, en general, sigui l’esquerra que s’hagi apuntat a aquesta bestiesa. —De nou, aquí, la intenció és bona. —Sé que ho fan amb bona intenció. Tinc molts ex-alumnes que són de la CUP, i cada vegada que me’n trobo algun els ho dic. I tots em diuen que estan d’acord amb mi, però que no se’n surten! No convencen la resta, però crec que hi haurien de reflexionar. No fan cap favor a les dones, i segurament entrebanquen més l’arribada del missatge. —Cap on hauríem d’anar, doncs? Tornem enrere i abandonem els desdoblaments? Cerquem un equilibri? —La meva opinió, que ni tan sols és la del document de conclusions, és deixar les coses com estaven, perquè tots ja ens anem adaptant als canvis. —Es tracta, doncs, de fer servir el sentit comú? —És senzillament sentit comú, i punt. Si funcionés, ja no necessitaríem res més. I que no argumentin que això va a favor de les dones, si us plau, que ens deixin tranquil·les. El que cal és que facin unes altres coses. No cal que les diguin, ens conformem que les facin. —Al llibre apareix el vostre nom i al costat hi diu ‘editor’, en comptes de ‘editora’. Em va sorprendre. —Ja ho sé, volia això. I quan vam fer les jornades em vaig posar ‘director’, i em van rondinar des de la taula. —Això tampoc no cal! Ho feu per provocar… —Clarament. És com dir que jo no seré editora fins que abans no em deixin ser editor. Però el raonament és que jo faig una feina, i a la gent què li importa si sóc un home o una dona? Perquè una altra qüestió d’aquest debat és que als homes que s’hi han ficat, els han destrossat. A en Gabriel Bibiloni li han dit de tot. I sí, això és una provocació. Perquè la gent suposa que això ho fan els bons i a mi em situen a la banda dels bons. Però jo vull que s’acabi aquesta comèdia.	D’uns anys ençà, documents, disposicions legals i discursos s’han omplert de ‘tots i totes’, ‘benvinguts i benvingudes’, ‘nens i nenes’, ‘alumnats’ i ‘persones treballadores’. De vegades s’arriba a expressions caòtiques o ridícules. Fins a quin punt aquests desdoblaments i noms genèrics fan més visibles les dones o discriminen? Com afecten el llenguatge aquests canvis i … Continue reading Carme Junyent: ‘Que s’acabi aquesta comèdia de desdoblar en masculí i femení’ →	Carme Junyent: 'Que s'acabi aquesta comèdia de desdoblar en masculí i femení'	news	
https://www.vilaweb.cat/noticies/david-fernandez-no-hi-pot-haver-marxa-enrere-amb-el-9-n-no-podem-fallar/	24/06/2021	La nova consulta anunciada pel govern després de l’esquerda entre els partits pro-consulta en la reunió de dilluns no és la consulta que volia la CUP. Tanmateix, està disposada a donar-hi suport, i per això ha intensificat les converses amb Artur Mas i Oriol Junqueras, amb l’objectiu d’introduir-hi tot un seguit de condicions i garanties. ‘Encara podem fer-la, i estem obligats a fer-la’, diu David Fernàndez en aquesta entrevista, on insisteix: ‘Hem de fer pinya fins el 9-N. El dia 10 ja ens discutirem’. El diputat de la CUP descarta una candidatura unitària per a les eleccions plebiscitàries, i anuncia que treballen per fer-ne una que aplegui els espais de l’esquerra transformadora partidària del sí-sí. Sobre el president Mas, diu: ‘Tinc la convicció que un dels mínims que s’ha fixat com a president és que aquest país votarà’. També parla de la relació tensa amb els diputats del PP i sobre el fet que el govern espanyol hagi aconseguit l’inimaginable: ‘Posar d’acord la democràcia cristiana catalana i l’esquerra independentista.’ De fet, aquesta mateixa setmana hem vist Fernàndez al parlament defensant els drets civils dels agents dels mossos d’esquadra en una resposta al PP: ‘Aquest procés em matarà!’ —Dijous us vam veure pel parlament parlant en privat amb Artur Mas i Oriol Junqueras. Què us dèieu? —Venim de la crisi de dilluns al vespre. A la CUP intentem buscar una pista de ball comuna, dignificar i mantenir la consulta del 9-N, com una expressió desbordant que demostri l’anhel de llibertat d’aquest poble. Busquem un mínim comú denominador que recompongui el camí. El nostre parer és públic, proposem onze garanties, i ens agafem al que va dir Oriol Junqueras: que si a la nova consulta del govern hi afegíem les onze condicions de la CUP, s’assemblava molt a la consulta que ells volien. Per tant, estem mantenint converses multilaterals per intentar allò que vam dir, que l’Onze de Setembre vam omplir els carrers per omplir les urnes el 9 de novembre. Entenent que és una etapa més, però a la qual no volem ni podem renunciar. —Qui es va aixecar de la taula dilluns al vespre? —Quan hi ha crisis i divorcis, normalment les hòsties van a parar arreu i tothom rep. Nosaltres podem parlar per nosaltres, i nosaltres ens vam agafar a la taula. Hi va haver fins a tres intents de dir: ‘Un moment, si sortim així d’aquí qui pagarà la factura serà el 80% de la societat, que està a favor de la consulta’. Val a dir que en tots els processos hi ha moments de crisi i estira-i-arronsa. Dilluns al vespre hi va concórrer una crisi de confiança molt forta amb el govern, que se l’ha guanyada: tant nosaltres com la resta de forces ens vam assabentar per la premsa que el govern havia suspès el desplegament del decret de consultes després de la decisió del Tribunal Constitucional, i això va ser una gerra d’aigua freda. Al costat d’això, hi va haver també un excés de tacticisme d’altres sensibilitats polítiques. És obvi que ERC i ICV no ho veien clar, i per nosaltres era prioritari blindar les urnes. Vam presentar les onze propostes per intentar millorar una proposta que no és la nostra, però que mal ens pesi ja ens hi hem anat acostumant. Tampoc no era la nostra pregunta. —Volíeu un referèndum i una pregunta binària… —I ara tenim una consulta basada en un pla de participació impulsat pel govern, però té la mateixa validesa jurídica que l’anterior, que era no referendària. Hi ha menys garanties des d’un punt de vista del procés electoral, però no ens podem oblidar que això és fruit d’un estat demofòbic, autoritari i repressiu, d’un estat que nega la capacitat d’autodeterminació d’aquest poble, que li nega la llibertat i que ha desplegat tota la seva artilleria. El debat que plantejàvem quan ens agafàvem a la taula era quin camp de futbol escollíem: nosaltres volem jugar el partit de la confrontació, el desafiament i el torcebraç democràtic amb l’estat espanyol, i el 10 de novembre ja ens discutirem. A l’altre camp de futbol no hi ha equip, no compareixen. Nosaltres volem comparèixer, perquè aquesta batalla per la llibertat és el nostre debat. Amb totes les contradicions, amb l’àrbitre comprat, amb tota la judicatura i les elits extractives de l’estat en contra, amb Fainé i el comte Godó a la tribuna desitjant que ens fotin una golejada. Però darrere hi ha l’amplíssima voluntat democràtica d’aquest país d’escollir lliurement el nostre futur. Per tant, estem intentant de tornar a aquest camp de futbol i desbordar-lo. Demostrar a l’estat que malgrat les prohibicions, imposicions, amenaces, codi penal i tambors de guerra, no es poden posar portes al mar, a un poble que reclama llibertat. —Els partits són a prop de tornar a seure i tirar endavant la consulta plegats, doncs? —Penso que sí, que encara hi ha pista de ball, i és una pista comuna on s’accepten tots els estils. Encara podem, i hi afegiria: estem obligats a fer-ho, no podem defraudar, no podem fallar. Que d’ací a un mes o dos no puguem dir que no vam fer tot el possible per a aconseguir-ho. Per tant, converses fins a la matinada. En la conversa amb el president vam parlar de les garanties, amb molt bona receptivitat. Ara s’haurà de concretar. —Com? —Per nosaltres és important que es desplegui tot el potencial de la consulta, amb una campanya de comunicació clara. Que s’expliqui nítidament la seqüència, que s’activin els debats necessaris. Que aquests vint-i-pocs dies que queden fins el 9-N es coordini una àmplia presència d’observadors internacionals, es creï un comitè de seguiment de coordinació diària, i sobretot, que no hi hagi 600 col·legis sinó molts més. Que es pugui garantir la capil·laritat de la consulta fins allà on puguem. I també entendre altres combinacions, que ja sortien en les reunions de treball. Hi ha sensibilitats, com ara ICV, que no veuen la consulta, però sí que veuen la necessitat de fer una protesta democràtica de denúncia de la vulneració flagrant de l’estat espanyol. Tot és complementari. Pot haver-hi urnes i pot haver-hi protestes. Estem treballant i penso que hi ha una oportunitat, i bona encara, per a forçar el 9-N, i que aquesta sigui una data que reforci el camí cap a la plena independència i llibertat d’aquest país. —És d’aquestes condicions que depèn que la CUP torni a la taula o bé que hi siguin també ERC i ICV-EUiA? —Nosaltres volem una pista de ball comuna i que hi balli com més gent millor. Si no fos així, no ens hauríem acabat aixecant de la taula. Haguéssim entrat en la discussió de les onze garanties que plantejàvem. Que n’hi ha una que penso que és important: Aquesta vegada no hi haurà suspensions ni passos enrere. Aquesta vegada, si ho fem, ho fem amb els costos polítics, institucionals, jurídics i penals que ens corresponguin com a responsables polítics. Ara l’esquema resolutiu per refer la unitat d’acció ja no és polític sinó també social. Hi han d’entrar altres actors prou coneguts de l’àmbit sobiranista. I fer pinya per a avançar junts cap al 9-N. Com a mínim fins el 9-N. El dia 10 ja ens discutirem. Però no es pot renunciar a les urnes. I volem que hi sigui tothom, no només nosaltres. —Sembla que la CUP s’hagi erigit com la més ferma defensora d’aquesta consulta, tot i que no és la que volia. Fins a quin punt creieu que val la pena fer-la? —Si ens hem entossudit en la defensa apassionada de la consulta és per un motiu, resumit en una paraula: respecte. Respecte a la gent, a tres Diades històriques, a una mobilització persistent que protagonitza un sobiranisme que és transversal, a la consulta d’Arenys i a les 553 que van venir després. Hi ha un reclam majoritari, i la institució ha de saber traduir això en fets. Ara per ara no n’ha estat capaç. Si no ho fa, tot això tornarà al carrer, ja ho vam dir a la mateixa reunió. Si no hi ha una resolució comuna o no es fa el 9-N, la nostra via seran les places i els carrers. — Que no es voti el 9-N seria una derrota? —Sí. Absoluta. No es pot fallar. ¿Ens podem oblidar que fa tot just un mes aquest país protagonitzava una de les majors mobilitzacions que no té comparació a Europa? No hi ha un 25% de cap país que s’estigui mobilitzant permanentment per exigir un país millor, més just, independent, que al final és la resposta a les tensions socials i econòmiques que vivim. A Catalunya tenim un 20% d’atur, un 23% de pobresa, gairebé 3 milions de pobres als Països Catalans, un 34% de les llars catalanes que arriben amb moltes dificultats a final de mes. Per això volem la independència. Ho vam dir quan vam arribar al parlament: Si no hi ha consulta, serà el major frau democràtic de la història d’aquests 34 anys de democràcia formal. No és només que hi hagi una mobilització social persistent, sinó que hi ha un mandat electoral. Ho portaven al programa els partits que van guanyar les eleccions. No fer la consulta seria un fracàs. Per això els punts 10 i 11 de les garanties que hem presentat la CUP són importants: que aquesta vegada ho deixem per escrit, per si de cas, i que no hi ha marxa enrere, perquè no es pot tornar a defraudar la ciutadania. —Oriol Junqueras defensava aquest divendres que s’han de fer unes eleccions, com més aviat millor, i una declaració unilateral d’independència. Hi esteu d’acord? —Entenc les raons de l’Oriol, i més quan hi has parlat aquests dies tan intensament. Hi empatitzes. El diàleg sempre té aquest punt d’alteritat, que entens les raons de l’altre. Però jo penso que és un graó més. Vagi com vagi el 9-N (que perquè vaig molt bé ens toca a tots mobilitzar-nos de manera extraordinària), l’endemà s’hauran de discutir els escenaris. Tenim una pacient pressa per a avançar i és òbvi que haurem d’anar a unes eleccions –preferim anomenar-les eleccions constituents que no plebiscitàries. És una de les opcions que planteja la CUP, però defensem que primer es faci la consulta. I el següent pas serà dir a l’estat: Atès que has renunciat a la democràcia, que has desistit i dimitit d’una resolució democràtica per al conflicte polític, atès que no has volgut ser David Cameron ni el Regne Unit i que en comptes d’urnes, debats, resultats i respecte als resultats has triat la via penal, administrativa i repressiva, ara t’ho farem de l’única manera que dius que ho entens, que és la legal. Però amb unes eleccions anticipades, plebiscitàries, constituents, i que puguin revertir. Sempre hem dit que la DUI no és la nostra primera opció, però sí que és l’últim que ens queda, sempre condicionada a un referèndum de ratificació. —Si hi hagués una candidatura unitària de país, la CUP s’hi afegiria? —Fa temps que espais de l’ANC plantegen una llista de país, i nosaltres sempre hem dit que no. L’independentisme i el sobiranisme són molt plurals, fins i tot a vegades contradictoris. No creiem en la faula de la unitat mite, sinó que hi creiem com a convicció, creiem en la unitat d’acció. Volem estar coordinats, però no subordinats. Com diria l’Antonio Baños, volem anar junts però no lligats. El país és molt plural i té molts problemes, i aquesta pluralitat també s’ha d’expressar. No hi ha cap document de la CUP que plantegi una candidatura unitària. Treballem amb un esquema diferent, més ampli, amb les bases de la ruptura democràtica i la transformació social. Un espai d’un sí-sí de l’esquerra alternativa, transformadora i radical que aplegui diferents sensibilitats i on abans de començar ja hi ha autèntiques complicitats, com ara Procés Constituent. Ja hi treballem i va més enllà de la CUP. Per tant, m’imagino un escenari electoral amb aquesta candidatura independentista, un gran bloc socialdemòcrata i una candidatura de centre-dreta, és la transversalitat del sobiranisme. Entenc que el debat està en si ERC i CiU van junts. Sobre la llista unitària pràcticament tothom dóna per fet que ICV i la CUP no hi seran. L’altra qüestió és si hi haurà un punt comú o no, això s’haurà de discutir. L’altre dia, parlant amb l’Oriol Junqueras, dèiem que no calia que fos només aquest punt, que n’hi hauria d’haver dos més: el compromís de pobresa zero i posar fi a la corrupció. —Qui hi haurà en aquesta candidatura que prepareu? —Com que les cuines són lentes, no puc dir gaire cosa. Treballem en allò que el darrer cicle polític ens ha ensenyat, que s’ha de treballar amb molta generositat i humilitat, anant molt més enllà de la marca CUP. No és una batalla de sigles sinó que posem les bases comunes d’un projecte. Com quan el 2012 la CUP va obrir-se a altres sectors per anar a les eleccions. Fer el mateix però millor que aleshores, i intentant que aquest anhel de canvi polític i social ens desbordi a nosaltres mateixos. Que hi hagi una cosa més enllà de la CUP. La CUP continuarà existint, l’esquerra independentista continuarà existint, ha existit 40 anys fora de les institucions. Treballem amb generositat, humilitat i pensant en construir allò que és el motor de la CUP als Països Catalans: la unitat popular. — Des de fora sembla que entre David Fernàndez i Artur Mas hi ha força bona sintonia. És així? —És una pregunta que m’incomoda molt. No crec en la política personalista, jo sóc un simple portaveu accidental i ocasional. En el nivell de les persones, hi ha respecte i capacitat d’escoltar-se. Crec que això és una bona notícia, que entra en uns nous paràmetres imprescindibles en el segle XXI: la feminització de la política. Entesa com la capacitat de diàleg, d’escoltar, consensuar, dissentir, acordar. Passar d’una política jeràrquica, autoritària i impositiva a l’horitzontalitat que ha defensat sempre el feminisme, que tots som iguals. Després ja entraríem en qüestions més personals. Em costa parlar de coses personals quan sóc en una cadira com a portaveu d’un projecte col·lectiu. Però deixem-ho així: si fa dos anys m’haguessin dit que tindríem un debat tranquil i serè sobre el futur del capitalisme enmig d’un debat de política general, no m’ho hauria cregut. I l’he tingut. —Us fieu d’ell? Creieu que arribarà fins al final? —En política, del que em fio i del que es fia la CUP és del nostre poble. Qui no fallarà és la nostra societat. Dit això, podria tenir síndrome d’Estocolm, segurament. Recordo que el novembre del 2012 amb l’amic i periodista Martxelo Otamendi vam constituir l’associació d’escèptics amb Artur Mas. No és que el temps ens hagi obligat a autodisoldre’ns, però no ens pensàvem que arribaria ni a la pregunta. Tinc la convicció que un dels mínims que s’ha posat ell com a president és que aquest país votarà i que, passi què passi i digui què digui l’estat, qui decidirà el futur d’aquest país serà la seva gent. Això s’ho ha fixat com a línia. Entenc que perquè està al programa polític i perquè s’ho creu. En segon lloc, em fa la sensació que ha descodificat dues coses: el canvi que hi ha hagut en la nostra societat i que a l’estat espanyol no hi ha encaix ni sortida possible. Tinc el meu remanent de dubte: que això acabi amb una reforma constitucional, i aquesta és la nostra conjura, que no ho faci. En tercer lloc, forma part d’un projecte polític, CiU, que s’està esgotant. Ve de la pitjor crisi, amb la confessió d’evasió i mentides de Jordi Pujol, i aquest espai va de pet a la reconfiguració, dissolució i creació d’un nou espai. Si la pregunta és política, la resposta és política: ens fiem del nostre poble i punt. Quan som en un palau de Pedrables, hi som intentant defensar la voluntat del nostre poble, i punt. Si parlem de temes personals: hi ha respecte mutu, reflexions compartides i aquesta feminització de la política que penso que és imprescindible. —Dins de la CUP hi ha opinions contraposades sobre el paper que heu de tenir amb la consulta. —Hi ha moltes opinions, i moltes de contraposades, afortunadament. Perspectives que alerten que tot això pot ser un frau, que si ens ho podíem haver imaginat perquè són els de sempre… Hi ha vertigen per la dinàmica on hem entrat. A l’assemblea s’escolta tothom, és un espai de diàleg i de confrontació, de consens i de disens. Sobre el moment on som, si tot això és un frau ho sabrem el dia 9 de novembre. Per tant, pel que queda de partida, i ja que hem entrat fins a la cuina, anem a jugar-la fins al final, perquè nosaltres no hem enganyat ningú. Vam dir que estàvem a la consulta, que ens ficàvem en una pastisseria complicada per defensar-la, i la defensarem fins al final, havent-ho donat tot. Penso que aquest és el paper que han de tenir les CUP. Venim de mil derrotes, i moltes altres vegades hem viscut el desencís. Però no hi ha alternativa a la consulta ni a la lluita política i social per la llibertat d’aquest país. La crítica, en aquest cas, és imprescindible. Ajuda a equilibrar, dimensionar, veure les febleses i riscos i també les fortaleses i oportunitats. —Hi ha tensió a la CUP sobre aquest tema? —Hi ha tensió política en el sentit més positiu de la paraula. Hi ha dialèctica política. També és veritat que hi ha dos ritmes molt diferents: el de la CUP, que és assembleari i per tant lent, i el que impregna el procés, que és molt ràpid. No cal descriure quina és la reacció de qualsevol militant de la CUP quan es desconvoca la consulta, però fins i tot contemplant aquest frau sabem que l’únic camí és continuar compromesos i actius, i anar a un canvi de cicle. Avui hi ha una crisi de règim, i la rebel·lia democràtica que hi ha en aquest país és imparable. Ja hem començat a guanyar. Fa vuit anys que anem guanyant. S’han prohibit les bales de goma, s’ha prohibit el fracking, s’ha aprovat una llei contra l’homofòbia pionera, s’ha aprovat una moció de solidaritat amb el poble kurd avui que la capital del món és Kobane… El país és un laboratori democràtic. El sud d’Europa ens mira amb enveja. I el tensor democràtic és el procés, per alguna cosa serà que aquí no hi ha l’ou de la serp, del feixisme, el racisme i la xenofòbia. — Segons els acords de la CUP, no us podeu tornar a presentar a les eleccions. —Exacte. A l’Assemblea de Molins de Rei del 2012 la CUP va decidir d’anar per primer cop a les eleccions al parlament, però amb una sèrie de condicions, entre les quals que els diputats només hi estarien una legislatura. I una legislatura és una legislatura, duri cinc anys o cinc mesos. La coherència és allò que lliga paraules i fets, i si has dit una cosa la fas. T’hi jugues la credibilitat, i més en el context de crisi de la política. —És deixar perdre un valor important. —No ho crec. Els qui vinguin darrere ho faran molt millor, pel bagatge acumulat. La CUP és una escola compartida, som equips. La CUP no som la Isabel, el Quim i jo, és tot el potencial polític que hi ha al darrere. Jo vaig començar a fer política el 1991, i en porto dos en una institució. Per tant, jo continuaré amb el compromís polític, periodístic i cooperatiu. És una bona notícia que hi hagi relleus, perquè això sí que esquerda la cultura política de la transició i aquesta mena de lideratges. —En un moment com el que vindrà no us agradaria continuar a primera fila? —En el moment que vindrà, amb la utopia per bandera i la realitat que som a la porta d’una oportunitat d’abordar un canvi profund basat en democratitzar la democràcia i fer d’aquest país un refugi democràtic i social en un món cada cop més injust i desigual, la barricada és amplíssima. Falta gent en la lluita contra la pobresa energètica, els mitjans alternatius, les xarxes contra la pobresa, la lluita contra l’especulació, la lluita que vindrà contra els fons voltors que volen comprar mig país… —…I a la tribuna del parlament també. —Per descomptat. Però la CUP sempre ha dit que la lluita institucional al parlament era complementària, un instrument més en la caixa d’eines del canvi polític i social que tenen els moviments socials per incidir i canviar la realitat. En tot cas, això ho haurà de decidir la CUP, però jo aquí sóc i aquí em quedo. Continuaré lluitant com un entre tants. S’ha d’anar amb compte amb les qüestions de lideratges, la capacitat de folklorització, de sobrepersonificació. Tot poder corromp i per nosaltres, que sempre hem estat zapatistes del sud d’Europa, és molt millor la força col·lectiva, de l’assemblea, i de noves persones. Em vénen al cap centenars de noms de gent que podrà agafar el relleu al parlament, segurament amb molta més qualitat i més coneixement. Això també implica que vivim en un ecosistema molt advers i molt hostil a la cultura política de la CUP. De fet, jo no sóc ni de la CUP. Quan acabi aquesta etapa institucional me’n faré. —Porteu dos anys al parlament, i en aquest temps us hem vist unes quantes enganxades amb Ciutadans i del PP. Quan us trobeu fora de l’hemicicle, quin tracte teniu? —Hi ha distància, òbviament. Recordo una primera conversa amb un diputat de Ciutadans que va fer una intervenció a l’hemicicle molt agressiva amb la CUP i un cop fora era el més amable del món. Li vaig dir que escollís si em volia tractar amb l’agressivitat de dins o l’amabilitat de fora, però que a mi em trobaria igual dins i fora, perquè no sóc cap hipòcrita. ‘Aquest circ funciona així’, em va dir. Li vaig respondre que jo no hi havia anat a fer circ sinó política i que escollís com volia que ens tractéssim. Ho va entendre. En altres casos, et pot la indignació i la vergonya d’haver d’escoltar segons quines coses. I després hi ha la mediocritat política, que és insuportable. Ho hem dit sovint: una part de la bancada del PP que tenim al davant és absolutament insofrible. Són uns maleducats, sempre insultat la gent que intervé, sembla un pati d’escola. Ho analitzes i veus que ens tenen odi de classe. És una gent que pensa que som uns okupes i que aquests escons no ens corresponen perquè són per a les elits. D’una altra banda, tenim un PP que es passa el dia brandant lleis per impedir-t’ho tot. I Déu n’hi do què aconsegueixen. L’estat espanyol ha aconseguit posar d’acord la democràcia cristiana catalana i l’esquerra independentista. A vegades quan hi penso dic ‘Mare meva!’, però és un dels potencials del procés. Dimecres passat el PP va aconseguir una altra fita històrica, que és que després d’unes intervencions de la CUP molt crítiques amb els mossos d’esquadra, haguéssim de sortir en defensa dels seus drets civil i polítics. Per tant… aquest procés em matarà!	La nova consulta anunciada pel govern després de l’esquerda entre els partits pro-consulta en la reunió de dilluns no és la consulta que volia la CUP. Tanmateix, està disposada a donar-hi suport, i per això ha intensificat les converses amb Artur Mas i Oriol Junqueras, amb l’objectiu d’introduir-hi tot un seguit de condicions i garanties. … Continue reading David Fernàndez: ‘No hi pot haver marxa enrere amb el 9-N, no podem fallar’ →	David Fernàndez: 'No hi pot haver marxa enrere amb el 9-N, no podem fallar'	news	
https://www.vilaweb.cat/noticies/pau-vidal-durant-trenta-anys-no-hem-dit-la-veritat-sobre-la-immersio-linguistica/	24/06/2021	‘El català no s’està morint, l’estem matant. L’està matant la fal·làcia oficial segons la qual aquí no hi ha conflicte lingüístic.’ Amb aquesta contundència parla el filòleg Pau Vidal en l’últim llibre, amb un títol també prou rotund i provocador: ‘El bilingüisme mata’ (Pòrtic). Hi parla de la contaminació lingüística, sobretot al Principat, que fa que el català vagi perdent genuïnitat i diluint-se. ‘El català no es morirà per falta de parlants, sinó de català’, alerta Vidal, que diu que ens podem arribar a trobar amb la paradoxa que els catalans tinguem estat i no tinguem llengua. De tot això tracta aquesta entrevista, on Pau Vidal tomba mites sobre la immersió lingüística i diu que l’hem santificada. ‘Val més dir la veritat.’ —Provocador, això de ‘El bilingüisme mata’… —Sí. És provocador perquè en realitat va néixer d’una imatge d’un paquet de tabac. ‘Fumar mata’, i vaig pensar ‘El bilingüisme mata’. La primera intenció era que la portada fos com la imatge d’un paquet de tabac. —Quins riscs veieu per dir això? —El risc és un: la desaparició. El bilingüisme és un estadi transitori en el camí de la substitució lingüística. Això ha passat en molts casos i és el que passa aquí, més lentament perquè nosaltres som rars. I, a més a més, és un camí que s’ha accelerat perquè la revolució tecnològica ha fet que els canvis vagin molt més de pressa. El contacte de llengües fa que el final sigui la substitució per via de falta de transmissió. És el model País Valencià: els pares deixen de parlar-lo als fills i cada vegada hi ha més pocs parlants fins que ja no es transmet. I quan es mor l’últim s’ha acabat. —I en el cas del Principat? —Seria una via nova, perquè som com un poblat gal: la via de la dissolució. Augmenta el nombre de parlants (des d’aquest punt de vista sembla que la llengua es refà), però en realitat el contacte fa que la contaminació sigui tan aclaparadora que et quedes sense llençols. La paradoxa és aquesta: el català no es morirà per falta de parlants sinó de català. A les enquestes diran ‘Vuit milions de catalans!’ i parlarem castellà. —La condició de la llengua en un hipotètic estat independent no és cap debat secundari. En canvi, s’ha convertit en tabú, en una mena de ‘ara no toca’. —S’ha convertit en un tema tabú per motius de tipus pràctic, polític. La paradoxa és que a aquesta situació d’ara, d’exaltació del bilingüisme d’aquests últims trenta anys, també hi hem arribat pels mateixos motius. ‘No toquem això de la llengua perquè tindrem sarau!’ Per no tenir conflicte sempre hem anat presentant una versió edulcorada i ha arribat un punt que anem de baixada. Si no en prenem consciència, ens podem trobar –fins i tot de manera involuntària– que tinguem estat i no tinguem llengua. I llavors per a què putes el volem, l’estat? —Pensar que la defensa del català com a llengua única en un nou estat pot fer apartar de l’independentisme els qui no tenen el català com a llengua materna no té un deix de paternalisme? —Jo sóc científic i en això no m’hi he de ficar, més enllà d’opinar com a ciutadà. Però almenys estaria bé que, ja que hi ha aquesta tirada a parlar-ne quan convé i no fer-ho quan no convé, la gent en parlés amb coneixement de causa i sabés que quan parlem de contacte de llengües hem de tenir present aquests riscos. És molt fàcil d’escriure articles de diari. —Som massa tous? Diuen que hem de fer el català més seductor, que hem de recollir el català que es parla al carrer… —Hem rebut tant que és normal que tinguem por. Som com el gos apallissat que quan t’hi acostes ja recula i comença a glapir. És per això que parlem als forasters en castellà sistemàticament, per evitar el conflicte. També és veritat que, precisament perquè és un punt central de la nostra comunitat, el parer de tothom és considerat igual. I en el temps es poden crear idees falses. Com això que ‘les llengües evolucionen’ i més bestieses que diu gent que no hi ha rumiat ni deu segons. En el nostre cas això fa molt de mal, perquè s’evita de superar la subordinació mental –que és la clau de volta– a causa de l’autoodi. —Aquesta subordinació mental la veiem exemplificada en els insults, que es mereixeria un capítol sol. De fet, en un llibre en recollíeu un fotimer. És allò que diuen que els insults en els films doblats al català no sonen ‘reals’. Que dir ‘talòs’ o ‘capsigrany’ fa pagès, i que s’ha de dir ‘gilipolles’. —És un fenomen curiós. Passa a tots els llocs del món on hi ha una llengua dominant que s’imposa a una altra. Els lingüistes parlen d’autoodi, la gent normal en diu complex d’inferioritat. Passa quan t’han dit durant segles i segles i segles que la teva llengua no val res i te l’han associada a la idea de pagès, de rústic, d’antiquada. Totes les innovacions que ens arriben del castellà funcionen i en canvi és molt difícil de fer entendre a algú que dir-li ‘hosti, nano, estàs de pega’ és una expressió perfectament funcional. A mi, un dia que vaig dir això, em van respondre: ‘Parles com el meu avi.’ —És allò que en dieu la ‘síndrome del polvo’? —La ‘síndrome del polvo’ és la manifestació material de l’autoodi, de veure com a inferior qualsevol innovació o material propi de la llengua. Si tu dius a algú ‘Ahir vaig fotre un clau de collons’ de seguida t’imaginen amb una barretina en un paller del Solsonès. En canvi, si dius ‘Quin polvo que té aquesta tia’, l’imaginari és tot un altre. No és millor que el clau, però la submissió fa que a la gent li sembli així. Passa en tots els estaments. A mi, com a usuari de la llengua, em passa com als altres! S’ha de solucionar d’una altra manera, el parlant prou problema té a parlar. —I què és el català ‘low-cost’? —L’etiqueta de català low-cost és de la Patrícia Gabancho; l’Enric Gomà en diu català mandrós. Són maneres de batejar un fenomen: el català traduït automàticament, normalment per castellanoparlants, que no l’han après a escola sinó per contaminació ambiental, i que han après el necessari per a fer vida i prou. Són els que després creen moltes innovacions, com per exemple ‘Nitbona’. És un fenomen molt freqüent per diversos factors, no es tracta de culpar el parlant, però el resultat és que fa mandrós també l’idioma dels altres. És el fenomen de les set i mitja. En una generació hem passat de dir l’hora en quarts a dir-la en mitges perquè normalment el que en sap més s’acosta al que en sap menys, i al final el primer renuncia a dir dos quarts de vuit i diu les set i mitja. —A les Illes i al País Valencià, amb una agressió institucional molt més forta contra la llengua que no pas al Principat, no hi ha tanta contaminació lingüística. Per què? —Perquè la diglòssia, paradoxalment, funciona com un preservatiu lingüístic. La llengua es preserva molt més genuïna perquè no hi ha tant contacte. Si no hi ha un corrent favorable de conversió al català, com sí que passa a Catalunya, això fa que moltes innovacions com la ‘Nitbona’ no entrin. És una mena de paradoxa. No hi ha tant contacte, no hi ha converses bilingües. Hi ha menys ocasions per a la contaminació. —Què me’n dieu, de la immersió lingüística? Ens enganyem quan creiem que ha estat un èxit? —És un exemple perfecte. A còpia de defensar-la, l’hem santificada tant que ara sembla que sigui com un túnel de rentar cotxes: hi passes un alumne i ja en surt catalanoparlant. Això és mentida. Per això dedico dos capítols a desmitificar les famoses enquestes que semblen una panacea. Avui hi ha centenars de milers d’alumnes que han passat per la immersió i no són catalanoparlants. Diuen que saben parlar-lo però no el parlen habitualment; i no tan solament això, sinó que molts tenen serioses dificultats per a parlar-lo. No els podem comptar com a catalanoparlants. Si ens diguessin la veritat ens deprimiríem molt. Durant trenta anys no l’hem dita, ens ha semblat que tot anava molt millor i ara ens trobem amb això. Crec que val més dir la veritat: no n’hi ha prou, amb la immersió. —Sí que és una mica depriment. Què més fa falta? Més eines? —Si entens que la llei és una eina, sí. Falta una llei. És a dir, que les circumstàncies siguin unes altres. Falta allò que tenen en qualsevol lloc normal: un codi preeminent. Que el nano quan surt de l’institut amb un català precari perquè al seu entorn no el parlen es trobi amb l’obligació de fer-lo servir. Però literalment: que vagi a un lloc on no l’entenguin si no parla en català. Com passa a qualsevol lloc. Perquè si no les llengües es rovellen. —Estem molt contaminats per l’espanyol, més que mai segurament… —Aquest és un punt interessant. Corren unes fal·làcies… En Baulenas va fer un llibre que es deia ‘El català no morirà’ (ja amb un error de genuïnitat al títol), on sostenia que si el català havia sobreviscut al franquisme no havia de patir. És una idea que ha circulat molt, i és una bestiesa. L’acceleració i la revolució tecnològica han fet que els mitjans que tenia el franquisme per a aniquilar la llengua fossin un acudit al costat dels que hi ha ara. Perquè ara tenim una freqüència de contacte lingüístic incomparablement superior a la d’aleshores. Parlem amb més gent, ens arriben més canals de televisió i ràdio i les xarxes socials ens han posat en contacte amb molta gent contínuament i amb molts més llocs. Això fa que les possibilitats de contaminació augmentin exponencialment. —I els mitjans de comunicació hi deuen tenir una responsabilitat, en això. —Els mitjans tenen un mal, que és que la història els ha convertits en transmissors, i per tant en vehicles de la llengua. No en són culpables però sí que hi tenen una responsabilitat, que és la de transmetre un model de llengua eficaç, útil i genuí. Cada vegada ho fan més poc, perquè és molt difícil de lluitar contra tot això que dèiem, i a l’hora de la veritat són els que difonen el model contaminat. Arriben teletips en espanyol, el filtre sempre és l’espanyol… En el cas de la llengua oral, tenim l’exemple de les transmissions de ràdio, a càrrec de persones amb una formació bastant deficient. Hi ha molt poca gent que doni importància a una bona formació lingüística. L’exemple el tenim en les transmissions de futbol, que són les més escoltades. Alguns dels col·laboradors fixos de la TDP no haurien de parlar per antena, perquè transmeten una quantitat de virus terrible. —Tenim molts fronts oberts! —Per això anar-hi posant pedaços no soluciona res. Seria molt més pràctic començar des de dalt: capgirar aquest procés que ara funciona que és el de la traducció sistemàtica. Els diaris traduïts són una metàfora del país: es pot dir que aquest país pràcticament parla amb un traductor automàtic posat, perquè bona part dels missatges ens arriben en castellà. La majoria dels missatges estrangers ens arriben filtrats pel castellà. Per tant, la traducció es perd. I com pitjor són les condicions en què tradueixes, més perds. Això es veu en els diaris traduïts, que són autèntiques fàbriques de calcs. —Sembla que tot porta al mateix lloc: a la necessitat d’un estat propi perquè la llengua sobrevisqui. —Com a científic, t’haig de dir que aquesta condició no seria necessària. Les condicions perquè una llengua s’autoalimenti no tenen res a veure amb l’organització política. Si una comunitat s’estableix dins les seves pròpies normes, pot tenir un funcionament normal, igual que qualsevol altra llengua. Ara, també encara haig de dir que, havent de fer tractes amb el poder castellà, això és impossible. Això no li passa pel cap a ningú. No cal ni posar-ne exemples. Un dels objectius que té el poder castellà és aniquilar-nos. Per tant, sí, ateses les circumstàncies necessitem un estat propi que pugui legislar. I, així i tot, durant un període s’hauria d’anar molt alerta i vigilar què passa. Però seria un punt de partida irrenunciable perquè sense la preeminència d’un idioma no hi ha supervivència. No passem per alt que parlem d’una llengua minoritzada. —Però un estat pot no ser suficient. Segons què en fem. Vós proposeu un ‘monolingüisme oficial’? —És un terme lleig i fàcil de desprestigiar per part de qui no en sap. Totes les etiquetes que s’han proposat han tingut rèplica. Jo m’estimo més l’expressió ‘llengua de poder’. Quan senten ‘monolingüisme’ de seguida criden: ‘Ah, ens volen portar tots a la presó!’ En canvi, ‘llengua de poder’ simplement vol dir que sigui la llengua efectivament obligatòria a l’hora de viure en aquest país, com passa a qualsevol lloc. —Sembla que no és gaire popular aquesta proposta, entre els qui debaten sobre el nou país. —El debat sobre la llengua l’haurien de fer els experts, que no són els periodistes. —Ara no pensava en periodistes, sinó en polítics. —Aquests també haurien de callar. Perquè no en saben i no fan sinó mal. És com si jo em poso a parlar sobre la qualitat de l’aire. Ells també han de callar i demanar el parer dels qui en saben, com es fa en tot. Tothom es pensa que, com que parla, el seu parer sobre llengua és igual de vàlid. És com si jo participés en un congrés de gastronomia simplement perquè menjo. Sóc molt sever, en això.	‘El català no s’està morint, l’estem matant. L’està matant la fal·làcia oficial segons la qual aquí no hi ha conflicte lingüístic.’ Amb aquesta contundència parla el filòleg Pau Vidal en l’últim llibre, amb un títol també prou rotund i provocador: ‘El bilingüisme mata’ (Pòrtic). Hi parla de la contaminació lingüística, sobretot al Principat, que fa … Continue reading Pau Vidal: ‘Durant trenta anys no hem dit la veritat sobre la immersió lingüística’ →	Pau Vidal: 'Durant trenta anys no hem dit la veritat sobre la immersió lingüística'	news	
https://www.vilaweb.cat/noticies/pablo-iglesias-si-els-catalans-volen-marxar-no-hi-ha-res-a-discutir/	24/06/2021	Pablo Iglesias, professor de ciència política i presentador dels programes de televisió ‘La Tuerka’ i ‘Fort Apache’, és la cara visible de Podemos, una iniciativa d’organitzacions d’esquerra i moviments socials espanyols que vol impulsar una candidatura rupturista unitària a les eleccions europees. Està disposat a ser-ne cap de llista, i en un sol dia ha aconseguit les 50.000 adhesions mínimes de suport que s’havia proposat. En aquesta entrevista explica quins són els principis i objectius de Podemos: ‘Volem ser la nota d’una nova cançó que puguem compondre entre tots’, diu. I deixa clara la posició respecte de la consulta sobre la independència del 9 de novembre: ‘Qualsevol demòcrata ha de celebrar que la gent pugui votar i ha de respectar la decisió que prengui el poble de Catalunya.’ —En la presentació que vau fer divendres vau dir que Podemos no era cap partit ni cap candidatura. Què és, doncs? —Una iniciativa que apunta a les eleccions europees i que té com a principal característica que volem donar el poder a la gent. La hipòtesi és que jo pugui ser el candidat, però abans hi ha d’haver un suport mínim, que recollim a través de la web i que hem establert en 50.000 persones. Recollirem adhesions fins el 8 de febrer. A partir d’aleshores voldríem fer una ronda de contactes amb organitzacions polítiques i socials que durant aquests anys han combatut les polítiques d’austeritat. Els voldrem proposar un mètode participatiu per a la constitució, almenys, d’un cap de llista. Si jo tinc un mínim suport de ciutadans, es faria un procés obert –s’anomenés primàries o d’una altra manera– en què hi podria participar qualsevol ciutadà. Estic disposat a competir de manera amistosa amb qualsevol company, i si n’hi ha cap que té més suport, jo em posaré darrere seu. —Amb quin objectiu ho feu? —En el context actual és molt important que les organitzacions polítiques donin la paraula a la gent. Aquest és el nostre objectiu fonamental. No volem només aconseguir representació a l’europarlament. Per nosaltres l’èxit seria que la campanya servís per a mobilitzar la gent i deixar instruments d’organització social i d’autoorganització que serveixin per a un ‘empoderament’ des de baix, que ens sembla que és imprescindible. La política no pot ser només cosa dels partits. —Qui hi ha darrere Podemos? —A banda els signants del manifest ‘Movem fitxa‘ i gent que ha escrit articles i s’ha posicionat públicament, hi ha militants amb experiències en col·lectius diversos i organitzacions polítiques. També cada vegada més ciutadans sense experiència política se sumen a nosaltres. Les cares més conegudes fa temps que som en els moviments socials i en l’esquerra política; en el meu cas a la tertúlia política ‘La Tuerka‘. També hi ha companys que militen en diverses formacions polítiques d’esquerres, a la ‘marea blanca’, la ‘marea verda’, etc. —Què us diferencia de qualsevol altre partit d’esquerres? —Principalment, que no som un partit polític ni ho volem ser. Ni un partit ni una coalició. Ens sembla molt bé que la gent militi en partits, però no volem això. Ja n’hi ha molts. Es poden construir iniciatives i instruments de participació popular que es relacionin amb els partits però que d’alguna manera assumeixin allò que per nosaltres és important de dir als qui militen en partits: que els partits són condició necessària però no suficient per a la batalla de recuperació democràtica que hem d’emprendre ara. —Per què heu triat les eleccions europees? —Pensem que poden ser el començament simbòlic d’un cicle de recuperació de la democràcia enfront dels qui ens la volen robar. Permet una mobilització ciutadana que pugui dir no a les polítiques de retallades i assumpció del deute. És un moment interessant perquè comenci la nota d’una nova cançó que puguem compondre entre tots. No volem donar la nota, sinó ser la nota d’una nova cançó. Les europees, a més, tenen una particularitat: el sistema electoral no té els efectes de resultats majoritaris com a l’estat espanyol, que va per circumscripcions, sinó que tot el territori de l’estat és una circumscripció. A nosaltres ens agradaria que hi hagués una sola candidatura de totes les forces que s’oposen a l’austeritat a ultrança i que defensen la democràcia i els drets humans, però si això no passés, en unes eleccions com aquestes tots els vots que anessin a candidatures amb aquests principis els consideraríem com a propis. I parlar d’Europa ens permetrà de dur un debat a la ciutadania que ens sembla clau: el problema no és Europa sinó aquesta Unió Europea, amb unes institucions que no són democràtiques. El fet que els governs ja no puguin prendre decisions i que la sobirania s’hagi transferit a institucions supranacionals que no ha escollit ningú, ens sembla un segrest de la democràcia. —Aquesta iniciativa recorda la de Procés Constituent. Hi teniu cap relació? —Per nosaltres són una inspiració important, en particular Teresa Forcades i Arcadi Oliveres. També hi ha més experiències a Catalunya que ens agraden molt, com la de la CUP, i mirem amb simpatia més formacions polítiques de l’esquerra, com EUiA i Iniciativa. També tinc molt bona relació amb alguna gent d’ERC, com en Joan Tardà, tot i que potser entenem poc les aliances d’ERC amb CiU. Però Procés Constituent ha marcat un abans i un després en la política catalana i a nosaltres ens encantaria assemblar-nos-hi. Quan anem a buscar companys catalans per consultar-los si els interessa construir alguna cosa amb nosaltres, ells seran els primers amb qui parlarem. —Un dels punts del manifest ‘Movem fitxa’ per una candidatura rupturista defensa un referèndum a Catalunya. Com veieu que es faci una consulta al novembre i què us semblaria que guanyés el sí? —Qualsevol demòcrata ha de celebrar que la gent pugui decidir, em sembla indiscutible. Negar el dret de la gent de donar la seva opinió és una barbaritat. A mi m’encantaria que els catalans o els bascs no se n’anessin i poguéssim construir un país de països, amb moltes nacions, però qui sóc jo per dir a un ciutadà de Catalunya què ha de votar, com s’ha de sentir ni què ha de ser? Tenim màxim respecte per les decisions que es prenen democràticament, ens sembla absolutament indiscutible. Jo sempre dic que sóc patriota, però per mi ser patriota no té res a veure amb amenaçar catalans o bascs, ni dir que l’exèrcit ha de salvaguardar la unitat de la nació. Els qui s’omplen la boca amb la paraula Espanya són els mateixos que tenen comptes a Suïssa i que destrueixen els serveis socials. I això també val per als catalans de dretes que governen Catalunya. Però pels qui entenem que la pàtria també és el dret de tothom a tenir una sanitat i una educació decents i uns sistemes de protecció socials, el dret de cadascú de tenir una identitat nacional pròpia ens sembla indiscutible. Tant de bo els catalans puguin votar, i qualsevol demòcrata ha de respectar allò decideixi la ciutadania de Catalunya. Tant de bo poguéssim continuar junts, però això serà si tothom ho vol. Si els catalans no ho volen, no hi ha res a discutir. —Què creieu que significaria per a l’estat espanyol la independència de Catalunya? —És un debat complex, però els demòcrates no hem de tenir por dels canvis. Qualsevol que revisi un tractat d’història s’adonarà que les coses canvien molt. Ara el fet més important és la recuperació d’institucions sobiranes per a poder decidir. És molt bonic que parlem del dret de decidir perquè això permet precisament posar en qüestió que en aquests moments és una minoria, des de dalt i a qui la gent no ha votat, qui pren les decisions. Si els processos que s’obren perquè la gent opini i decideixi serveixen perquè aquest debat s’ampliï, serà meravellós. I tant se val quins colors tingui el mapa d’Europa en un futur mentre hi hagi democràcia i es garanteixi l’accés de tothom a la sanitat i l’habitatge, que es respectin els drets humans, en definitiva. —Què en penseu, d’això que ha passat aquests dies al barri Gamonal de Burgos, a Castella? —Si cada vegada que en una ciutat, davant un projecte especulatiu, s’hagués reaccionat així, tindríem un país molt diferent. La història de Gamonal és la història de l’estat espanyol dels últims temps: les administracions públiques no s’utilitzen per servir els ciutadans sinó com a instrument perquè s’enriqueixin uns pocs gràcies a contractes públics. En aquest sentit, ha estat una resposta exemplar, i demostren que quan la democràcia no és només una papereta en una urna, sinó que es converteix en poder popular les coses poden canviar. —Creieu que pot ser l’espurna d’un moviment més ampli? —Tant de bo, però això no es pot saber. En tot cas, és una lliçó democràtica i de les lliçons se n’aprèn. Tant de bo hi hagi molta gent que aprengui la lliçó dels veïns d’aquest barri humil i vegi que ningú no anirà a fer-los política. O fas política tu, o te la fan. Per nosaltres, política és això que hem vist a Gamonal: gent autoorganitzant-se i defensant allò que és de tots.	Pablo Iglesias, professor de ciència política i presentador dels programes de televisió ‘La Tuerka’ i ‘Fort Apache’, és la cara visible de Podemos, una iniciativa d’organitzacions d’esquerra i moviments socials espanyols que vol impulsar una candidatura rupturista unitària a les eleccions europees. Està disposat a ser-ne cap de llista, i en un sol dia ha … Continue reading Pablo Iglesias: ‘Si els catalans volen marxar, no hi ha res a discutir’ →	Pablo Iglesias: 'Si els catalans volen marxar, no hi ha res a discutir'	news	
https://www.vilaweb.cat/noticies/sanchez-anc-avisa-que-si-lestat-interve-lautonomia-hi-haura-resposta/	24/06/2021	El president de l’Assemblea Nacional Catalana (ANC), Jordi Sànchez, creu que les ‘amenaces’ que llença l’estat espanyol quan recorda la possibilitat d’intervenir o suspendre l’autonomia de Catalunya estan fetes amb la intenció de sembrar ‘la por’ entre els catalans davant el procés sobiranista. En una entrevista concedida a l’ACN, Sànchez avisa, però, que si en algun moment l’estat materialitzés aquesta o altres ‘amenaces’, Catalunya oferirà ‘resposta adequada’. D’altra banda, Sànchez assegura que després del 27-S ‘no hi haurà una majoria alternativa a la sobiranista’ perquè posa en dubte que a la resta de partits no independentistes siguin tots ‘unionistes’. Podeu veure un fragment de l’entrevista ací: Des de fa dies plana en l’ambient polític el missatge provinent de diferents estaments de l’estat que si el procés sobiranista pretén culminar en la independència de Catalunya, s’actuaria fins on calgués, incloent la suspensió o la intervenció de l’autonomia catalana. Segons Jordi sànchez, aquesta és una reacció que evidencia que ‘la proposta de les formacions sobiranistes i les entitats els ha agafat amb el peu canviat, que un cop més han llegit malament la realitat catalana que s’han trobat que això tenia un creixement d’il·lusió que convertia el 27-S amb unes plebiscitàries’. ‘Són reaccions improvisades i la majoria sense fonament jurídic. La suspensió de l’autonomia no és jurídicament possible, no està contemplada. Una altra cosa és la intervenció i altres mesures. Però el que denota és improvisació i una resposta fruit del nerviosisme’, ha afegit Jordi Sáchez en la seva entrevista concedida a l’ACN. Per al president de l’entitat sobiranista, a més, que ‘per primer cop el president del govern espanyol hagi reconegut de manera explícita que la declaració d’independència és una possibilitat ben real’ és ‘un salt qualitatiu’. ‘Diu que si això succeeix aplicaran unes mesures. Ara ja reconeixen l’escenari, i sempre ho havien negat’, explica sànchez. En qualsevol cas, si aquestes ‘amenaces’ de l’estat es fessin realitat en algun moment, el president de l’ANC assegura que els catalans han de saber que tant els partits com les entitats ‘tindran resposta per a tots els escenaris’. ‘És una hipòtesis que des de sempre ha estat contemplada. Però no es tracta de donar carta de credibilitat a les amenaces, perquè responen a una idea molt bàsica de fer por. Hem de donar un missatge tranquil·litzador perquè moltes amenaces són sense fonament. I tothom ha de saber que si les amenaces es concreten, com no seran de la nit al dia i tindran un recorregut, la resposta que es donarà serà l’adequada i sempre ajustada al màxim a la cohesió social, el civisme i la fermesa’, ha explicat. D’altra banda, i preguntat sobre quin seria l’escenari si Junts pel Sí i la CUP sumessin majoria d’escons però no de vots el 27-S, Jordi sànchez insisteix en que estarien ‘legitimats’ per ‘iniciar el procés’ d’independència ‘perquè els escons és la manera que tenim en unes eleccions de comptar els vots. A més, assegura que el recompte dels vots independentistes no es pot quedar únicament en aquestes dues llistes. ‘Si obtenen una majoria de vots, es podrà dir clarament que el Parlament té majoria d’escons independentistes. Però si es queda a tres o quatre o cinc escons d’aquesta majoria, no es podrà dir el contrari perquè estem convençuts que dins d’altres formacions hi ha també persones que són sensibles a un plantejament autodeterminista’, ha sentenciat, tot afegint que ‘mentre el bloc del ‘sí’ a la independència està perfectament definit, la resta no ho està’. ‘No hi ha majoria alternativa a l’independentisme avui. El 27-S no hi ha una majoria alternativa a les forces sobiranistes, perquè la resta és molt diversa. No és el mateix el PP, que C’s que Catalunya Si Que Es Pot’, ha reflexionat. En aquest sentit, ha considerat que ‘acceptar que només les formacions obertament independentistes són les que acumulen vots independentistes seria assumir excessivament’. ‘És tant com dir que els que no estan aquí són unionistes. No és veritat, hi ha moltes sensibilitats’, argumenta sànchez. I és que per a ell, ‘si aquestes formacions no obtenen una majoria de vots no es pot deduir automàticament que hi ha una majoria contrària a la independència, perquè a la resta hi ha una pluralitat molt gran’. Romeva tindrà el pes de la campanya Després de veure com a l’acte de presentació de l’acord de Junts pel Sí el cap de llista, Raül Romeva, tenia el pes de les intervencions i era el punt central de l’esdeveniment, el president de l’ANC té molt clar que durant tota la campanya l’esquema es repetirà. ‘La decisió que les persones que encapçalin no siguin líders de partits no és una cosa estrictament estètica, no és per amagar candidats ni crear confusió. És el símbol de l’excepcionalitat del moment. Per tant, no tinc cap dubte que tot el protagonisme el tindran els caps de llista, perquè el que anem a fer no és una legislatura normal i ells són els que representen aquesta excepcionalitat’, ha sentenciat. Per últim, Jordi sànchez té la porta oberta a que l’ANC celebri durant la campanya electoral un acte ‘unitari’ que agrupi totes les candidatures independentistes. ‘És una opció, no està descartada i el que haurem de veure és que totes les actuacions que puguem fer tinguin cabuda en la legalitat, perquè tenim marge d’actuació limitat en campanya’, ha dit, tot afegint que el que sí pensa impulsar l’entitat és ‘una campanya ben intensa de cridar a la participació per fer que les eleccions siguin plebiscitàries’.	El president de l’Assemblea Nacional Catalana (ANC), Jordi Sànchez, creu que les ‘amenaces’ que llença l’estat espanyol quan recorda la possibilitat d’intervenir o suspendre l’autonomia de Catalunya estan fetes amb la intenció de sembrar ‘la por’ entre els catalans davant el procés sobiranista. En una entrevista concedida a l’ACN, Sànchez avisa, però, que si en … Continue reading Sànchez (ANC) avisa que si l’estat intervé l’autonomia hi haurà resposta →	Sànchez (ANC) avisa que si l'estat intervé l'autonomia hi haurà resposta	news	
https://www.vilaweb.cat/noticies/marta-rovira-i-toni-comin-numeros-2-i-3-derc-per-barcelona-per-ser-a-la-llista-de-junts-pel-si/	24/06/2021	La secretària general d’ERC, Marta Rovira, i Toni Comín, de Socialisme Catalunya i Llibertat, són els noms que proposen els republicans per incorporar-se, després d’Oriol Junqueras, a la llista Junts pel Sí per Barcelona, de cara al 27-S. Així ho ha ratificat el Consell Nacional aquest dissabte abans del 27è Congrés. Al capdavant de la llista que ERC planteja per Tarragona hi haurà Ferran Civit, exmembre del Secretariat de l’ANC mentre que lideraran Girona i Lleida la secretària general d’UGT de la zona, Dolors Bassa, i l’alcalde d’Agramunt, Bernat Solé. La proposta que fa ERC aquest dissabte haurà d’encaixar ara amb la de CDC per confeccionar la llista conjunta amb les entitats sobiranistes. Per Barcelona, després de Rovira i Comín vindrien la vice-presidenta del parlament, Anna Simó, Chakir El Homrani, independent, i els diputats Oriol Amorós, Pere Aragonès, Alba Vergés i Marc Sanglas. Queda per determinar la posició número 10, a mans de MES. De JERC, Gerard Gómez del Moral, serà l’onze, seguit de Fabian Mohedano (Avancem), entre d’altres. Com a independents per Barcelona destaca també Ana Surra, uruguaiana i presidenta de ‘Sí amb nosaltres’, i provinent de sectorials Cesc Poch, president dels Minyons de Terrassa. De l’ANC a la llista d’ERC, a Tarragona Ferran Civit serà el cap visible dels republicans a la demarcació de Tarragona aquest 27-S. És ex-membre del secretariat de l’ANC. A Civit, l’acompanyaran el secretari general adjunt d’ERC, Lluís Salvadó així com la diputada Teresa Vallverdú, i Ester Alberich, Alícia Gamundi, Ignasi Valera i Josep Maria Pallàs. A Girona, una independent Els republicans cedeixen el primer lloc de la llista a Girona a una independent, Dolors Bassa, secretària general d’UGT a les comarques gironines. Tindrà el suport dels diputats Roger Torrent i Sergi Sabrià com a número 2 i 3 de la llista, així com de Jordi Orobitg i Maria Jesús Ferrés. El batlle d’Agramunt, per Lleida A Lleida serà Bernat Solé qui encapçali la llista dels republicans. És batlle d’Agramunt i compartirà candidatura amb Montserrat Fornells, la diputada Maria Roda Amorós, el batlle de Solsona David Rodríguez i la també parlamentària Marta Vilalta. El portaveu dels republicans, Sergi Sabrià, ha destacat en aquest sentit la ‘generositat’ d’ERC per apostar per persones independents. ‘Considerem que ens ajuden a obrir la proposta, intentem fer-ho de fa temps, tan àmplia i plural com sigui possible, gent procedent dels socialisme, nova immigració i sindicats per una llista més potent i per guanyar el proper 27-S’, ha assegurat.	La secretària general d’ERC, Marta Rovira, i Toni Comín, de Socialisme Catalunya i Llibertat, són els noms que proposen els republicans per incorporar-se, després d’Oriol Junqueras, a la llista Junts pel Sí per Barcelona, de cara al 27-S. Així ho ha ratificat el Consell Nacional aquest dissabte abans del 27è Congrés. Al capdavant de la … Continue reading Marta Rovira i Toni Comín, números 2 i 3 d’ERC per Barcelona per ser a la llista de Junts pel Sí →	Marta Rovira i Toni Comín, números 2 i 3 d'ERC per Barcelona per ser a la llista de Junts pel Sí	news	
https://www.vilaweb.cat/noticies/proces-constituent-no-anira-amb-catalunya-si-que-es-pot-ni-amb-la-cup/	24/06/2021	Procés Constituent ha decidit que no anirà amb ICV-EUiA i Podem per a formar part de la candidatura Catalunya Sí que es Pot. En una assemblea extraordinària al Palau Firal de Cornellà, s’ha fet una votació sobre la proposta de candidatura de coalició i un 60,6% (220 vots) ha votat en contra, mentre que tan sols un 34,7% (126 vots) hi ha donat suport. Un 4,4% (16 vots) dels assistents ha votat en blanc i hi ha hagut un vot nul. En una segona votació, l’assemblea de Procés Constituent ha decidit que no es presentaria a les eleccions del 27-S. L’opció d’anar en solitari ha obtingut 35 vots, la d’anar amb la CUP, 60 vots, i l’opció de no presentar-se ha tingut 214 vots. Pel que fa a la segona votació, Forcades ha defensat que Procés Constituent es presentés en solitari a les eleccions. D’altra banda, Oliveres ha defensat que la formació no es presentés als comicis, l’opció que finalment s’ha imposat per majoria en les votacions. Segons un breu comunicat de la formació, ‘la posició aprovada, la de no concórrer a les eleccions, inclou la possibilitat de demanar el vot per a les candidatures rupturistes en el terreny social i nacional i dels membres del Procés Constituent hi participin i les recolzin a títol individual’. Una setmana de tempteig Aquesta setmana, la plataforma de Teresa Forcades i Arcadi Oliveres posava damunt la taula dues condicions per a poder afegir-se a la candidatura i deixava la porta oberta a acabar pactant amb la CUP. De fet, Procés Constituent ja ha patit una fuga de membres que han anat majoritàriament a la CUP i l’espai de Crida Constituent, sobretot per la posició sobre la independència. Justament ahir el sector crític, Constituents per la Ruptura, va enviar una carta als membres emplaçant-los a votar en contra de l’acord amb ICV-EUiA i Podem. Procés Constituent vol, d’una banda, que es tinguin el compte les reivindicacions de la mobilització ciutadana i, d’una altra, que els candidats no tinguin un paper ‘merament estètic’. Això no ha aturat el procés electoral ni a Catalunya Sí que es Pot ni a la CUP-Crida Constituent, que ja han presentat els respectius candidats. Així, ahir es va saber que el dirigent veïnal Lluís Rabell encapçalarà la confluència d’ICV-EUiA i Podem, i Antonio Baños es perfila com a cap de llista de la CUP, que demà comença la votació de primàries.	Procés Constituent ha decidit que no anirà amb ICV-EUiA i Podem per a formar part de la candidatura Catalunya Sí que es Pot. En una assemblea extraordinària al Palau Firal de Cornellà, s’ha fet una votació sobre la proposta de candidatura de coalició i un 60,6% (220 vots) ha votat en contra, mentre que tan sols … Continue reading Procés Constituent no anirà amb Catalunya Sí que es Pot ni amb la CUP →	Procés Constituent no anirà amb Catalunya Sí que es Pot ni amb la CUP	news	
https://www.vilaweb.cat/noticies/proces-constituent-no-es-presentara-a-les-eleccions-del-27-s/	24/06/2021	Procés Constituent ha decidit que no anirà amb ICV-EUiA i Podem per a formar part de la candidatura Catalunya Sí que es Pot. En una assemblea extraordinària ahir al Palau Firal de Cornellà, s’ha fet una votació sobre la proposta de candidatura de coalició i un 60,6% (220 vots) ha votat en contra, mentre que tan sols un 34,7% (126 vots) hi ha donat suport. Un 4,4% (16 vots) dels assistents ha votat en blanc i hi ha hagut un vot nul. En una segona votació, l’assemblea de Procés Constituent ha decidit que no es presentaria a les eleccions del 27-S. L’opció d’anar en solitari ha obtingut 35 vots, la d’anar amb la CUP, 60 vots, i l’opció de no presentar-se ha tingut 214 vots. Pel que fa a la segona votació, Forcades ha defensat que Procés Constituent es presentés en solitari a les eleccions. D’altra banda, Oliveres ha defensat que la formació no es presentés als comicis, l’opció que finalment s’ha imposat per majoria en les votacions. Segons un breu comunicat de la formació, ‘la posició aprovada, la de no concórrer a les eleccions, inclou la possibilitat de demanar el vot per a les candidatures rupturistes en el terreny social i nacional i dels membres del Procés Constituent hi participin i les recolzin a títol individual’. Una setmana de tempteig Aquesta setmana, la plataforma de Teresa Forcades i Arcadi Oliveres posava damunt la taula dues condicions per a poder afegir-se a la candidatura i deixava la porta oberta a acabar pactant amb la CUP. De fet, Procés Constituent ja ha patit una fuga de membres que han anat majoritàriament a la CUP i l’espai de Crida Constituent, sobretot per la posició sobre la independència. Justament ahir el sector crític, Constituents per la Ruptura, va enviar una carta als membres emplaçant-los a votar en contra de l’acord amb ICV-EUiA i Podem. Procés Constituent vol, d’una banda, que es tinguin el compte les reivindicacions de la mobilització ciutadana i, d’una altra, que els candidats no tinguin un paper ‘merament estètic’. Això no ha aturat el procés electoral ni a Catalunya Sí que es Pot ni a la CUP-Crida Constituent, que ja han presentat els respectius candidats. Així, ahir es va saber que el dirigent veïnal Lluís Rabell encapçalarà la confluència d’ICV-EUiA i Podem, i Antonio Baños es perfila com a cap de llista de la CUP, que demà comença la votació de primàries.	Procés Constituent ha decidit que no anirà amb ICV-EUiA i Podem per a formar part de la candidatura Catalunya Sí que es Pot. En una assemblea extraordinària ahir al Palau Firal de Cornellà, s’ha fet una votació sobre la proposta de candidatura de coalició i un 60,6% (220 vots) ha votat en contra, mentre que tan … Continue reading Procés Constituent no es presentarà a les eleccions del 27-S →	Procés Constituent no es presentarà a les eleccions del 27-S	news	
https://www.vilaweb.cat/noticies/deu-consells-per-a-no-caure-en-el-parany-de-les-enquestes/	24/06/2021	‘Les enquestes no es fan per reflectir l’opinió, sinó per condicionar-la’, deia Francesc Ribera ‘Titot’ a Twitter quan es va publicar la primera després del 9-N. Els resultats d’aquella enquesta eren difícils d’interpretar perquè, després del clímax independentista de la consulta, el suport a la independència i als partits sobiranistes semblava declinar. Els sondatges d’opinió política sempre van envoltats de dubtes, sospites i interpretacions interessades dels partits i els mitjans de comunicació, que poden portar els ciutadans a enganys i paranys. Per això hem volgut aclarir alguns aspectes que cal tenir en compte a l’hora d’interpretar-les, amb dos experts en demoscòpia: Ivan Serrano (@aubachs), doctor en ciències polítiques (UOC), i Marc Guinjoan (@mguinjoan), doctor en ciències polítiques (UAB). Les seves reflexions ens han permès de confegir una llista de consells que el lector pot tenir en compte a l’hora d’interpretar les enquestes publicades. Abans de començar, cal fer algunes consideracions generals sobre els sondatges com a eines d’anàlisi i, a la vegada, com a eines de propaganda. El sociòleg francès Patrick Champagne, al llibre ‘Faire l’opinion. Le nouveau jeu politique’, denuncia la confusió entre ciència i política, que fa que un instrument de mesurament científic aparegui com l’expressió d’una voluntat democràtica, sense ser-ho. Això, alhora, porta la política a justificar la seva acció amb el recurs a la ciència dels sondatges. Ivan Serrano afegeix que a les enquestes els preguntem coses que no ens poden respondre. És a dir, que volem fer-les parlar més del compte. Per aquest motiu, cal tenir algunes prevencions quan llegim informacions sobre resultats de sondatges. Us oferim deu consells: Qui la fa, qui l’encarrega i qui la publica En principi, qui encarrega una enquesta ho fa per saber què pensen els ciutadans d’unes determinades qüestions. Per tant, és lògic de pensar que no se cerca un resultat enganyós per a justificar determinades decisions o voluntats. Però entre les dades originals d’una enquesta i els resultats projectats als mitjans de comunicació hi pot haver una adaptació interpretativa deliberada. Per això, quan tinguem davant una informació sobre un sondatge, primer de tot hem de preguntar qui l’ha fet, qui l’ha encarregat i qui publica la informació. Les enquestes les poden fer empreses especialitzades, instituts vinculats al món acadèmic i universitari, o organismes públics. Els estudis d’opinió política els acostumen a encarregar els governs, els partits i mitjans de comunicació. Condicionants ambientals i proximitat electoral La segona pregunta que cal fer-se és quan s’ha fet el treball de camp (les entrevistes als ciutadans). Cada moment té les seves implicacions en la justificació de les respostes dels enquestats. Els ciutadans formem la nostra opinió segons les experiències que tenim i les informacions que consumim. I aquesta opinió evoluciona, no és permanent ni definitiva. Per tant, si es fa una enquesta sobre seguretat i política policíaca dos dies després d’un gran atemptat, cal saber que el resultat reflectirà un estat d’opinió molt concret i influït per la conjuntura. I serà un error de pensar que el resultat de l’enquesta reflecteix l’opinió estable o habitual de la població sobre la qüestió. En el cas d’un sondatge electoral, la proximitat de les eleccions és un factor determinant per a la qualitat de la predicció. Com més lluny siguin les eleccions, menys definida té el ciutadà la seva opció de vot. Per això també paga la pena de mirar sempre la data del treball de camp. La tècnica Els sondatges es fan principalment per tres mètodes: entrevistes presencials, telefòniques i telemàtiques. Cada tècnica té virtuts i defectes i funcionen millor segons els temaris i les poblacions consultades. Per posar un exemple molt gràfic, les enquestes telefòniques funcionen millor a Còrsega que no pas les presencials. Els experts expliquen que la població de territoris on hi ha hagut conflictes oberts no vol ser vista responent preguntes al carrer. Les entrevistes presencials són més cares, però encara són les més fiables, perquè l’enquestat no es veu tant amb cor de mentir. El sistema telemàtic té dificultats afegides als altres dos. Per exemple, no és un bon mètode per a trobar la mostra correcta que sigui un tast fidel dels perfils socials definits (l’estratificació). Segons els experts, l’ordre de fiabilitat d’aquestes tres tècniques són: presencial, telefònica i telemàtica. Quines preguntes i amb quin ordre Dues enquestes fetes al mateix moment i sobre la mateixa població poden donar resultats oposats sobre una mateixa qüestió. Això passa perquè les preguntes es poden fer de moltes maneres. Segons la teoria, una bona pregunta és aquella que no condiciona la resposta. Però els qüestionaris poden contenir preguntes tendencioses segons l’objectiu de qui l’ha preparat. A més, en la resposta també influeix l’ordre de les preguntes. Unes preguntes i respostes poden condicionar les següents perquè l’entrevistat mira de crear un discurs coherent sobre la marxa, encara que el seu pensament original no ho sigui. També hi ha un altre factor que hi influeix segons l’ordre de les preguntes: el cansament de l’enquestat. Si sempre es posen les mateixes preguntes al final i l’entrevista dura 20 minuts, és lògic que l’atenció de l’individu sigui molt inferior a la que havia dedicat a les preguntes del principi. La famosa sèrie de la BBC ‘Sí, ministre’ va dedicar una escena a la capacitat d’orientar les respostes amb el to, la forma i l’ordre de les preguntes. Vegeu-la a continuació: Volum de la mostra La qualitat d’un sondatge també va molt lligada al volum de la mostra (quantitat d’entrevistes vàlides fetes). Les enquestes que es publiquen habitualment al nostre país tenen una mostra que oscil·la entre 800 enquestats i 2.000. Com més entrevistats, més fiable és el resultat. El problema de les enquestes amb mostres petites és que no permeten els encreuaments de subgrups amb prou garanties. És a dir, les enquestes amb una mostra de 800 individus deixen veure tendències a grans trets, però no ajuden a segmentar i analitzar comportaments més detallats perquè la mostra resultant no és prou fiable. A més, en el cas de sondatges electorals es fa molt difícil de fer projeccions de diputats perquè s’ha de forçar massa la cuina. Pressupost És evident que com més recursos hi ha, més bona feina es pot fer, si n’hi ha voluntat. Com ja hem dit, fer entrevistes presencials és més car que no pas amb mètodes no tan fiables. Com més entrevistes es vulguin fer, també s’han d’esmerçar més recursos en el treball de camp. I si l’enquesta vol incorporar preguntes pensades per a detectar possibles incoherències i descartar entrevistats poc fiables, també cal més temps, perquè les entrevistes es fan més llargues. Finalment, si hi ha recursos i no s’ha de tancar el període del treball de camp en un temps massa breu, un equip es pot dedicar a cercar els perfils socials més difícils de trobar. Tot plegat fa que el resultat sigui millor. Escenaris volàtils i nous actors Les enquestes són eines que poden pronosticar resultats amb més precisió en moments d’estabilitat política, social i econòmica, que no pas en moments de convulsió. Els condicionants ambientals fan perillar la validesa de l’enquesta si canvien a gran velocitat. Tothom deu recordar que els resultats de les enquestes fetes abans de les eleccions al Parlament de Catalunya del novembre de 2012 van quedar molt allunyades del resultat final. Catalunya havia iniciat un camí que revolucionava els fonaments del comportament polític i electoral fins aleshores. Era molt difícil d’encertar les projeccions de resultats perquè els criteris establerts per a fer ponderacions i correccions de la intenció de vot directe ja no servien. Aquesta dificultat de fer bons pronòstics en escenaris volàtils també s’estén als pronòstics per a nous actors del mapa electoral. Les projeccions es fan amb càlculs aplicats al record de vot i a les tendències establertes en eleccions passades. Fer projeccions de vot de formacions noves és un exercici que requereix molta creativitat i que s’ha de posar en quarantena. Els calaixos de sastre Un altre exercici que cal fer quan rebem resultats d’una enquesta és vigilar els calaixos de sastre. La voluntat de donar resultats enlluernadors fa que sovint es posin enquestats molt poc homogenis en un sol grup per donar-li joc. Això passa sovint amb mitjans de comunicació, que agrupen els vots en blanc, l’abstenció i els indecisos, per exemple. I és evident que aquests tres col·lectius no tenen res a veure. Tant com sigui possible, cal mirar de desgranar grups que se’ns presenten amb formes difuses com ‘altres’, perquè hi va a parar tot allò que fa nosa. En el cas de les enquestes sobre el suport a la independència, això ha passat amb el grup anomenat ‘indecisos’, que en algunes ocasions ha enclòs abstencionistes, votants en blanc i gent que no volia respondre —i potser tenia molt clar el sentit del seu vot. El consell és observar de prop els calaixos de sastre perquè poden amagar dades interessants. L’impacte de la correcció política Un factor que no ens pot passar per alt a l’hora de valorar el resultat d’un sondatge és l’efecte que els experts anomenen ‘desitjabilitat social’. És la correcció de pensament que fan alguns individus segons què creuen que s’espera que pensin. Per exemple, quan es pregunta si es va votar a les últimes eleccions, el nivell de participació que surt a les enquestes és molt més alt que no el que hi hagué realment. Perquè votar és benvist. És una qüestió de correcció política. També passa amb preguntes sobre el racisme o el masclisme, per exemple. Molts individus modulen les respostes segons què considerin que és correcte de pensar. La cuina Aquesta és la mare dels ous de les enquestes. Quan es fan projeccions o atribucions de resultats o de diputats, s’apliquen un seguit de correccions i ponderacions a la intenció de vot declarada pels enquestats. La cuina té molts ingredients i cada empresa, institut o organisme fa servir les seves receptes. Això sí que no és cap ciència exacta. És a dir, que en aquest procés hi ha un grau d’interpretació molt elevat, amb un marge de maniobra molt gran i sense pauta comuna. A més, els càlculs de la cuina no es fan públics juntament amb els resultats de l’enquesta i són molt difícils de valorar. El millor consell en cas d’una enquesta és comparar sempre la projecció de vot i resultats amb les taules d’intenció de vot directe. I que cadascú en tregui les conclusions que consideri oportunes.	‘Les enquestes no es fan per reflectir l’opinió, sinó per condicionar-la’, deia Francesc Ribera ‘Titot’ a Twitter quan es va publicar la primera després del 9-N. Els resultats d’aquella enquesta eren difícils d’interpretar perquè, després del clímax independentista de la consulta, el suport a la independència i als partits sobiranistes semblava declinar. Els sondatges d’opinió … Continue reading Deu consells per a no caure en el parany de les enquestes →	Deu consells per a no caure en el parany de les enquestes	news	
https://www.vilaweb.cat/noticies/la-cup-comenca-a-votar-els-seus-candidats-en-unes-primaries/	24/06/2021	La CUP obre avui la votació de primàries per a elegir els caps de llista de la candidatura CUP – Crida Constituent a les eleccions del 27-S. Tot i que fa pocs dies que van fer públics tots els noms dels candidats, el secretariat nacional i l’Espai per la Ruptura han decidit de fer una proposta concreta per a la demarcació de Barcelona, que consisteix a votar un equip de cinc persones per als primers llocs de la llista. I els elegits han estat el periodista Antonio Baños, la professora universitària Anna Gabriel, el pastisser i economista Josep Manel Busqueta, l’activista Gabriela Serra i l’historiador Albert Botran. Després d’un període d’inscripció al cens, entre militants i simpatitzants de l’esquerra independentista i l’Espai per la Ruptura (que aplega les organitzacions i assemblees territorials de la CUP-Crida Constituent), més de quatre mil persones són cridades a votar avui en una cinquantena de meses. El procés continuarà amb un sistema de votació telemàtica que es farà entre el 27 i 29 de juliol. En el cas de la demarcació de Barcelona, hi haurà dues opcions: la primera, donar suport a la proposta feta pels dirigents, que és de votar l’equip encapçalat per Baños i elegir, per ordre de preferència, els candidats que ocuparan els cinc llocs següents entre els quinze candidats restants. La segona opció serà escollir per ordre de preferència els deu candidats entre els vint que hi ha. A les demarcacions de Girona, Lleida i Tarragona, es votaran els cinc primers candidats de la llista i el cap de llista de Barcelona. Segons un comunicat, la proposta de la direcció haurà de ser elegida per la majoria. Si no, es farà el recompte segons l’assignació de preferència de tots els participants en les primàries. L’explicació sobre la proposta d’equip que fa la CUP és la següent: ‘La proposta respon a una anàlisi compartida pel secretariat nacional de la CUP i l’Espai per la Ruptura respecte de l’escenari polític, social i econòmic excepcional en què s’emmarquen les eleccions plebiscitàries del 27-S que és, alhora, tan fràgil com ple de potencialitats per a la ruptura. Tanmateix, la proposta s’ha conformat a partir de la voluntat de visualitzar la pròpia pluralitat que conflueix en aquesta candidatura; la necessitat d’un caràcter multidisciplinari i complementari de l’equip; i el compromís d’incloure paràmetres de gènere, territori i socials’.	La CUP obre avui la votació de primàries per a elegir els caps de llista de la candidatura CUP – Crida Constituent a les eleccions del 27-S. Tot i que fa pocs dies que van fer públics tots els noms dels candidats, el secretariat nacional i l’Espai per la Ruptura han decidit de fer una … Continue reading La CUP comença a votar els seus candidats en unes primàries →	La CUP comença a votar els seus candidats en unes primàries	news	
https://www.vilaweb.cat/noticies/el-llucanes-decideix-avui-si-vol-ser-comarca/	24/06/2021	Els tretze municipis del Lluçanès decideixen avui si volen esdevenir comarca. El ‘sí’ a Prats de Lluçanès és gairebé unànime, però la situació canvia als pobles que llinden amb Osona, el Berguedà i el Bages. Els defensors del ‘sí’ ho tenen clar: esdevenir comarca és l’única manera d’enfortir i multiplicar els serveis que ofereix el Consorci del Lluçanès. El sentiment de pertinença també pesa molt a l’hora de decidir-se: ‘és una qüestió de dignitat’, etziben alguns. Els partidaris del ‘no’ a Sant Bartomeu del Grau defensen una proximitat amb Vic i Osona que volen seguir mantenint. Entremig, sorprèn encara el gran nombre d’indecisos a tres dies de la votació. Fa uns mesos el Moianès decidia el seu futur a nivell col·lectiu a través d’un procés participatiu. Avui és el torn del Lluçanès. Des d’aquest territori eminentment osonenc (onze dels tretze municipis formen part d’Osona), alguns es miren el Moianès amb certa enveja, sobretot pel desenllaç que ha tingut. Des de la consulta fins a la constitució del nou consell comarcal només han passat quatre mesos, i els cartells que anuncien l’entrada al Moianès ja estan instal·lats a les carreteres des de fa dies. Des d’un dels bars més concorreguts del centre de Prats de Lluçanès, en Rossend té clar que votarà pel ‘sí’. Explica que ‘ja que tenim l’oportunitat de votar, crec que cal exercir el nostre dret i constatar que volem ser comarca, una comarca natural ja de per sí mateixa’. Aquest veí de Prats preveu un resultat ‘ajustadet’, però confia que el ‘sí’ s’acabarà imposant i que la participació superarà, ‘amb escreix’, el 35% que s’ha fixat des de Governació. Els seus companys de barra, en Josep, l’Albert i en Miquel, expliquen que la qüestió de la comarcalitat fa temps que presideix les tertúlies de cafè, i és per això que els tres albiren una victòria del ‘sí’. ‘Jo veig un 50% entre tot el Lluçanès. A Prats guanyarà el ‘sí’ clarament, i potser en algun poble el ‘no’, però el resultat espero que sigui positiu’, expressa en Josep després d’afirmar que hi votarà a favor. De fet, aquest veí assenyala que els ciutadans del territori ja s’hi consideren ‘de la comarca’ i ara ‘només falta que li posin el vestit’, explica en referència a tot el procés burocràtic que començarà a partir de diumenge si guanya el ‘sí’. Per la seva banda, en Manel és un hostaler que regenta un altre dels bars de Prats de Lluçanès i també es mostra a favor de la creació de la comarca. ‘La comarca s’ho mereix, estem ben situ ats i s’ha fet molta feina’, destaca. ‘A mi m’agradaria que el Lluçanès fos una comarca, tot i que tampoc tinc molt clar si a Osona li agradarà que ens independitzem’, explica sense donar-li molta importància a la pregunta que s’acaba de formular. A la terrassa del bar, en Manel hi té un grup de joves que es confessen poc informats dels detalls, ‘però votarem sí a la nova comarca’. A la barra, en canvi, un home de més edat no ho veu tant clar i assegura que amb Osona ‘ja estem bé’. A Olost, la Josefina i la seva família ho tenen clar: ‘Que siguem comarca és una qüestió de justícia’. ‘Ho hem sigut tota la vida’, destaca, i afegeix que el territori, a més, té la capacitat de ser ‘autònom i autosuficient’. En aquest sentit, ‘és una miqueta com Espanya i Catalunya’, afirma. ‘Ara sempre hem d’anar a parar a Vic per tot, i ja seria hora que siguem una mica grans i responsables de nosaltres mateixos i de tot el que tenim’, etziba amb rotunditat. Els indecisos, decisius Aquells que pensaven que la comarca del Lluçanès era només una qüestió de ‘sí’ o ‘no’ anaven una mica desencaminats. A tres dies del 26-J, alguns dels habitants encara no tenen clar quina papereta introduiran a l’urna. És el cas del Josep, un veí d’Olost que encara no té decidit el sentit del seu vot, ‘per desinformació i potser perquè no ens hem interessat prou’. Aquest veí confessa sentir-se del Lluçanès, però assenyala que ‘ara ho tenim tot bastant solucionat’, en referència al sistema de comunicacions, assistència o ensenyament, ‘i potser per això no veiem la qüestió de la creació de la comarca com un tema cabdal’. Amb tot, assegura, abans de diumenge s’haurà llegit l’argumentari i s’acabarà de decidir pel ‘sí’ o pel ‘no’. El mateix li passa al Ruben, un jove veí d’Olost que tot i sentir-se de la comarca del Lluçanès, ‘perquè sempre he viscut aquí’, i tenir també simpaties cap a Osona, ‘perquè sempre baixem a Vic’, encara no té clar què votarà. ‘Encara falta alguna xerrada i acabaré de decidir, però anar-hi, hi aniré segur’, sentencia. Els municipis limítrofs amb Osona, Bages i Berguedà El 2006 Sant Bartomeu del Grau va celebrar una consulta per conèixer l’opinió dels seus ciutadans sobre el paper del municipi en una futura comarca del lluçanès. En aquella ocasió, el ‘no’ es va imposar. Tot i que la millora de la xarxa viària podria fer canviar algunes d’aquestes opinions, encara hi ha veïns de Sant Bartomeu que continuen vivint d’esquena al Lluçanès. És el cas de l’Anna, una mare jove que treballa i fa vida a la Plana de Vic i que votarà ‘no’ aquest 26-J. ‘No li veig el sentit que Sant Bartomeu del Grau hagi de formar part del Lluçanès, no hi ha part positiva, més aviat tinc la sensació que és una qüestió de fe’, assenyala amb franquesa. Els arguments que responen al fet de si formar part del Lluçanès serà millor que continuar formant part d’Osona no la convencen, encara que Sant Bartomeu geogràficament formi part del Lluçanès, ‘que això és evident’, rebla l’Anna. D’altres són més crítics amb el procés que s’ha seguit fins a arribar a la consulta. L’Òscar pensa que no hi ha ningú que pugui estar en contra del Lluçanès com a realitat territorial, ‘però jo segurament votaré que ‘no’ per la manera com s’ha portat el procés sense explicar clarament el que serà i com serà’. Segons aquest veí d’Olost, ‘la identitat del Lluçanès és claríssima, però parlar de crear un Consell Comarcal sense saber si és viable econòmicament o no ja és una altra cosa’. Un altre dels arguments per apostar en contra que ha sorgit entre els ciutadans és el fals mite de pèrdua de serveis com el canvi de metge o el canvi d’institut. Tot i que un nou Consell Comarcal no té competències en aquests àmbits i, per tant, la vida quotidiana dels ciutadans continuarà en aquests aspectes com fins ara, són qüestions que planen sobre alguns. La Concepció, de Sant Bartomeu del Grau, se sent del Lluçanès i pretén votar a favor de la creació de la comarca en la votació de diumenge. Amb tot, assenyala que ‘no em treguin d’anar al metge a Vic, perquè llavors no vull formar part del Lluçanès’, ha dit. Més de 6.000 ciutadans cridats a decidir el seu futur el proper 26-J Avui cada un dels municipis organitzarà la logística del procés participatiu per fer possible que tothom pugui votar. Més de 6.000 persones estan cridades a les urnes des d’Alpens fins a Sant Feliu Sasserra, passant per Prats de Lluçanès i Olost. En total, tretze municipis. L’horari de votació serà de les nou del matí a les vuit del vespre i hi podran participar els majors de setze anys que s’hagin empadronat abans del 31 de desembre de 2014. Perquè el resultat sigui vàlid, la participació haurà de superar el 35% i el ‘sí’ haurà de guanyar a dos terços dels pobles, concretament a nou dels tretze municipis. Un cop es coneguin els resultats, el ple municipal de cadascun dels tretze municipis del Lluçanès ratificarà la decisió. Finalment, la Generalitat redactarà un decret que haurà d’aprovar el Parlament de Catalunya amb una llei de procediment de lectura única. Aprovada la llei, es crearà un consell d’alcaldes que haurà de substituir l’actual Consorci del Lluçanès i farà les funcions de Consell Comarcal. Tal com marca la llei, el Consell Comarcal definitiu no es podrà constituir oficialment fins que no s’hagin celebrat les eleccions municipals de 2019. Amb tot, els batlles del Lluçanès, segons ha explicat l’alcaldessa d’Alpens, Montserrat Barniol, sempre han apostat per crear un ens ‘diferent’ als consells comarcals corrents, ‘molt més adaptat al territori’, i en la línia que proposa la nova Llei de governs locals que actualment està a debat.	Els tretze municipis del Lluçanès decideixen avui si volen esdevenir comarca. El ‘sí’ a Prats de Lluçanès és gairebé unànime, però la situació canvia als pobles que llinden amb Osona, el Berguedà i el Bages. Els defensors del ‘sí’ ho tenen clar: esdevenir comarca és l’única manera d’enfortir i multiplicar els serveis que ofereix el … Continue reading El Lluçanès decideix avui si vol ser comarca →	El Lluçanès decideix avui si vol ser comarca	news	
https://www.vilaweb.cat/noticies/un-2969-de-participacio-a-les-dues-del-migdia-a-la-consulta-del-llucanes-per-ser-comarca/	24/06/2021	Fins a les 2 del migdia, un 29,69% de ciutadans han votat al procés participatiu als tretze municipis del Lluçanès, que decideixen si volen convertir-se en comarca. Són 2.022 vots de les 6.810 persones que tenen dret de dipositar una papereta a les urnes dels locals de votació establerts. El municipi que més participació registra és Alpens amb un 46,72% seguit de Prats de Lluçanès (37,84%), Lluçà (34,94%) i Sant Martí d’Abars (34,38%). On menys ciutadans s’han apropat a les urnes és al segon municipi més gran de la zona, Olost (16,20%), i a Sant Bartomeu del Grau (20,29%). El punts de votació es mantindran oberts fins a les 8 del vespre. El ‘sí’ a Prats de Lluçanès és gairebé unànime, però la situació canvia als pobles que llinden amb Osona, el Berguedà i el Bages. Els defensors del ‘sí’ ho tenen clar: esdevenir comarca és l’única manera d’enfortir i multiplicar els serveis que ofereix el Consorci del Lluçanès. El sentiment de pertinença també pesa molt a l’hora de decidir-se: ‘és una qüestió de dignitat’, etziben alguns. Els partidaris del ‘no’ a Sant Bartomeu del Grau defensen una proximitat amb Vic i Osona que volen seguir mantenint. Entremig, sorprèn encara el gran nombre d’indecisos a tres dies de la votació. Fa uns mesos el Moianès decidia el seu futur a nivell col·lectiu a través d’un procés participatiu. Avui és el torn del Lluçanès. Des d’aquest territori eminentment osonenc (onze dels tretze municipis formen part d’Osona), alguns es miren el Moianès amb certa enveja, sobretot pel desenllaç que ha tingut. Des de la consulta fins a la constitució del nou consell comarcal només han passat quatre mesos, i els cartells que anuncien l’entrada al Moianès ja estan instal·lats a les carreteres des de fa dies. Des d’un dels bars més concorreguts del centre de Prats de Lluçanès, en Rossend té clar que votarà pel ‘sí’. Explica que ‘ja que tenim l’oportunitat de votar, crec que cal exercir el nostre dret i constatar que volem ser comarca, una comarca natural ja de per sí mateixa’. Aquest veí de Prats preveu un resultat ‘ajustadet’, però confia que el ‘sí’ s’acabarà imposant i que la participació superarà, ‘amb escreix’, el 35% que s’ha fixat des de Governació. Els seus companys de barra, en Josep, l’Albert i en Miquel, expliquen que la qüestió de la comarcalitat fa temps que presideix les tertúlies de cafè, i és per això que els tres albiren una victòria del ‘sí’. ‘Jo veig un 50% entre tot el Lluçanès. A Prats guanyarà el ‘sí’ clarament, i potser en algun poble el ‘no’, però el resultat espero que sigui positiu’, expressa en Josep després d’afirmar que hi votarà a favor. De fet, aquest veí assenyala que els ciutadans del territori ja s’hi consideren ‘de la comarca’ i ara ‘només falta que li posin el vestit’, explica en referència a tot el procés burocràtic que començarà a partir de diumenge si guanya el ‘sí’. Per la seva banda, en Manel és un hostaler que regenta un altre dels bars de Prats de Lluçanès i també es mostra a favor de la creació de la comarca. ‘La comarca s’ho mereix, estem ben situats i s’ha fet molta feina’, destaca. ‘A mi m’agradaria que el Lluçanès fos una comarca, tot i que tampoc tinc molt clar si a Osona li agradarà que ens independitzem’, explica sense donar-li molta importància a la pregunta que s’acaba de formular. A la terrassa del bar, en Manel hi té un grup de joves que es confessen poc informats dels detalls, ‘però votarem sí a la nova comarca’. A la barra, en canvi, un home de més edat no ho veu tant clar i assegura que amb Osona ‘ja estem bé’. A Olost, la Josefina i la seva família ho tenen clar: ‘Que siguem comarca és una qüestió de justícia’. ‘Ho hem sigut tota la vida’, destaca, i afegeix que el territori, a més, té la capacitat de ser ‘autònom i autosuficient’. En aquest sentit, ‘és una miqueta com Espanya i Catalunya’, afirma. ‘Ara sempre hem d’anar a parar a Vic per tot, i ja seria hora que siguem una mica grans i responsables de nosaltres mateixos i de tot el que tenim’, etziba amb rotunditat. Els indecisos, decisius Aquells que pensaven que la comarca del Lluçanès era només una qüestió de ‘sí’ o ‘no’ anaven una mica desencaminats. A tres dies del 26-J, alguns dels habitants encara no tenen clar quina papereta introduiran a l’urna. És el cas del Josep, un veí d’Olost que encara no té decidit el sentit del seu vot, ‘per desinformació i potser perquè no ens hem interessat prou’. Aquest veí confessa sentir-se del Lluçanès, però assenyala que ‘ara ho tenim tot bastant solucionat’, en referència al sistema de comunicacions, assistència o ensenyament, ‘i potser per això no veiem la qüestió de la creació de la comarca com un tema cabdal’. Amb tot, assegura, abans de diumenge s’haurà llegit l’argumentari i s’acabarà de decidir pel ‘sí’ o pel ‘no’. El mateix li passa al Ruben, un jove veí d’Olost que tot i sentir-se de la comarca del Lluçanès, ‘perquè sempre he viscut aquí’, i tenir també simpaties cap a Osona, ‘perquè sempre baixem a Vic’, encara no té clar què votarà. ‘Encara falta alguna xerrada i acabaré de decidir, però anar-hi, hi aniré segur’, sentencia. Els municipis limítrofs amb Osona, Bages i Berguedà El 2006 Sant Bartomeu del Grau va celebrar una consulta per conèixer l’opinió dels seus ciutadans sobre el paper del municipi en una futura comarca del lluçanès. En aquella ocasió, el ‘no’ es va imposar. Tot i que la millora de la xarxa viària podria fer canviar algunes d’aquestes opinions, encara hi ha veïns de Sant Bartomeu que continuen vivint d’esquena al Lluçanès. És el cas de l’Anna, una mare jove que treballa i fa vida a la Plana de Vic i que votarà ‘no’ aquest 26-J. ‘No li veig el sentit que Sant Bartomeu del Grau hagi de formar part del Lluçanès, no hi ha part positiva, més aviat tinc la sensació que és una qüestió de fe’, assenyala amb franquesa. Els arguments que responen al fet de si formar part del Lluçanès serà millor que continuar formant part d’Osona no la convencen, encara que Sant Bartomeu geogràficament formi part del Lluçanès, ‘que això és evident’, rebla l’Anna. D’altres són més crítics amb el procés que s’ha seguit fins a arribar a la consulta. L’Òscar pensa que no hi ha ningú que pugui estar en contra del Lluçanès com a realitat territorial, ‘però jo segurament votaré que ‘no’ per la manera com s’ha portat el procés sense explicar clarament el que serà i com serà’. Segons aquest veí d’Olost, ‘la identitat del Lluçanès és claríssima, però parlar de crear un Consell Comarcal sense saber si és viable econòmicament o no ja és una altra cosa’. Un altre dels arguments per apostar en contra que ha sorgit entre els ciutadans és el fals mite de pèrdua de serveis com el canvi de metge o el canvi d’institut. Tot i que un nou Consell Comarcal no té competències en aquests àmbits i, per tant, la vida quotidiana dels ciutadans continuarà en aquests aspectes com fins ara, són qüestions que planen sobre alguns. La Concepció, de Sant Bartomeu del Grau, se sent del Lluçanès i pretén votar a favor de la creació de la comarca en la votació de diumenge. Amb tot, assenyala que ‘no em treguin d’anar al metge a Vic, perquè llavors no vull formar part del Lluçanès’, ha dit. Més de 6.000 ciutadans cridats a decidir el seu futur el proper 26-J Avui cada un dels municipis organitzarà la logística del procés participatiu per fer possible que tothom pugui votar. Més de 6.000 persones estan cridades a les urnes des d’Alpens fins a Sant Feliu Sasserra, passant per Prats de Lluçanès i Olost. En total, tretze municipis. L’horari de votació serà de les nou del matí a les vuit del vespre i hi podran participar els majors de setze anys que s’hagin empadronat abans del 31 de desembre de 2014. Perquè el resultat sigui vàlid, la participació haurà de superar el 35% i el ‘sí’ haurà de guanyar a dos terços dels pobles, concretament a nou dels tretze municipis. Un cop es coneguin els resultats, el ple municipal de cadascun dels tretze municipis del Lluçanès ratificarà la decisió. Finalment, la Generalitat redactarà un decret que haurà d’aprovar el Parlament de Catalunya amb una llei de procediment de lectura única. Aprovada la llei, es crearà un consell d’alcaldes que haurà de substituir l’actual Consorci del Lluçanès i farà les funcions de Consell Comarcal. Tal com marca la llei, el Consell Comarcal definitiu no es podrà constituir oficialment fins que no s’hagin celebrat les eleccions municipals de 2019. Amb tot, els batlles del Lluçanès, segons ha explicat l’alcaldessa d’Alpens, Montserrat Barniol, sempre han apostat per crear un ens ‘diferent’ als consells comarcals corrents, ‘molt més adaptat al territori’, i en la línia que proposa la nova Llei de governs locals que actualment està a debat.	Fins a les 2 del migdia, un 29,69% de ciutadans han votat al procés participatiu als tretze municipis del Lluçanès, que decideixen si volen convertir-se en comarca. Són 2.022 vots de les 6.810 persones que tenen dret de dipositar una papereta a les urnes dels locals de votació establerts. El municipi que més participació registra … Continue reading Un 29,69% de participació a les dues del migdia a la consulta del Lluçanès per ser comarca →	Un 29,69% de participació a les dues del migdia a la consulta del Lluçanès per ser comarca	news	
https://www.vilaweb.cat/noticies/isaac-peraire-batlle-de-prats-de-llucanes-estem-contents-de-viure-un-dia-historic/	24/06/2021	‘Estem contents de viure un dia històric’. Són paraules de el batlle de Prats de Lluçanès, Isaac Peraire, poc després de votar aquest diumenge en el procés participatiu que ha de decidir si el Lluçanès es converteix en comarca. ‘El Lluçanès té set de tenir una eina per ajudar a la seva gent’ i la decisió rau en els vots que s’emetin aquest diumenge. S’emmirallen en el que fa pocs mesos va viure el Moianès -tot i que el procés de creació seria més lent pel calendari electoral- i de fet el batlle de Moià, Dionís Guiteras és a Prats per ‘reviure-ho’. La secretària general d’ERC, Marta Rovira, ha argumentat que aquest 26-J és el mateix ‘dret a decidir’ que el del 27-S i espera que passi ‘el més lògic’. Per tal que el Lluçanès es converteixi en una nova comarca catalana cal que la participació aquest diumenge sigui com a mínim del 35%. A més, pels resultats caldrà que el ‘sí’ hagi guanyat en dos terços dels municipis i que això representi la meitat de la població del territori; o a la inversa: que guanyi a dos terços de la població de la meitat dels municipis. Així ho ha explicat el batlle de Prats de Lluçanès, Isaac Peraire, després de votar aquest diumenge. A més, si un dels municipis perifèrics cridats a participar aquest diumenge optés pel ‘no’ s’ha acordat amb el Departament de Governació que es mantindria com a municipi de les comarques on pertany actualment: Osona, el Berguedà o el Bages. Si és d’un dels municipis de l’interior, la decisió recauria al Parlament. En qualsevol cas, el calendari de constitució de la nova comarca seria més lent que el que va viure el Moianès. De fet, la convocatòria electoral del 27-S endarrereix la creació fins que no hi hagi un nou Parlament i el Govern constituïts. Si tot plegat tira endavant, des de llavors i fins el 2019 l’òrgan comú al Lluçanès seria un Consell d’Alcaldes que s’encarregaria d’assumir ‘la transició comarcal per dibuixar l’estructura’ fins que es constituís el consell comarcal ordinari després de les eleccions municipals d’aquí a cinc anys. El Consell d’Alcaldes començaria a estructurar-ho i de fet ho faria ‘en paral·lel’ a la creació del consell comarcal del Moianès. ‘Ens emmirallem i ajudem en una cosa històrica’. Precisament el batlle de Moià, Dionís Guiteras, s’ha desplaçat a Prats per ‘reviure un moment històric’. Ha instat els ciutadans del Lluçanès a ser ‘conscients del moment que viu’ el territori i que votin de forma ‘emocional i racional’. ‘Espero que guanyi el ‘sí’, com va passar al Moianès, […] i que entomin la oportunitat’ pocs mesos després que Catalunya sumés ja la seva 42a comarca. Sumar-ne una més, el Lluçanès, ha de calmar el territori de ‘la set de tenir una eina per ajudar la seva gent’. Peraire considera que ‘un dia històric’ com aquest 26-J ha de ser el tret de sortida a una nova administració que sigui més eficaç i propera a la gent. Passi el que passi, de moment ha volgut posar en valor que tiri endavant almenys l’opció de crear una comarca a través del vot de la gent, com va passar amb el Moianès. ‘Ja és garantia que fem les coses diferents’, ha afegit. En aquest mateix sentit s’ha expressat la secretària general dels republicans, Marta Rovira. La número 2 d’ERC ha assegurat que el dret a decidir que exerceixen els lluçanesos aquest diumenge és ‘el mateix’ que s’ha de poder defensar el 27-S. ‘Volem construir el país vot a vot, comarca a comarca’, ha dit. Així, espera que ‘passi el més lògic’ i que el ‘sí’ s’imposi i permeti la constitució del Lluçanès.	‘Estem contents de viure un dia històric’. Són paraules de el batlle de Prats de Lluçanès, Isaac Peraire, poc després de votar aquest diumenge en el procés participatiu que ha de decidir si el Lluçanès es converteix en comarca. ‘El Lluçanès té set de tenir una eina per ajudar a la seva gent’ i la … Continue reading Isaac Peraire, batlle de Prats de Lluçanès: ‘Estem contents de viure un dia històric’ →	Isaac Peraire, batlle de Prats de Lluçanès: 'Estem contents de viure un dia històric'	news	
https://www.vilaweb.cat/noticies/turull-assegura-que-el-decret-de-convocatoria-del-27-s-no-es-podra-impugnar/	24/06/2021	El portaveu parlamentari de CDC, Jordi Turull, ha explicat que tot i que les eleccions del 27-S ‘no són ordinàries’ el decret de convocatòria sí que serà un ‘decret ordinari’ perquè l’estat no s’hi pugui ‘agafar’. Turull surt al pas així dels que creuen que el govern espanyol podria agafar-se a alguna irregularitat en la convocatòria per impugnar-la. ‘El caràcter plebiscitari el donen les forces polítiques’, ha recordat el portaveu convergent en una entrevista a RAC1. En referència a les possibles mesures que podria impulsar l’estat per avortar el procés, Turull ha recordat que l’autonomia ‘ens l’estan suspenent cada divendres. I el senyor Montoro amb cada decisió que pren.’ Turull ha assegurat que no veu ‘la impugnació per enlloc’ però s’ha mostrat partidari de no estar pendent de ‘les amenaces i la por.’ Tot i això, ha afegit que si es produeix per part de l’estat un fet concret, ‘no ens quedarem de braços plegats. Evidentment, hi haurà resposta.’ Turull ha qualificat de ‘molt bo’ el balanç del pacte d’estabilitat amb ERC. Sobre la relació amb Unió, ha afirmat que en aquest moment polític, en què s’ha de ‘decidir si blanc o negre’ no es podien presentar ‘amb tots els tramats de grisos’. En aquest sentit, i en referència a la proclama preelectoral d’Unió, que defensa una ‘revolució del seny’, Turull ha dit que més que seny hi veu ‘resignació’ i CDC ofereix ‘il·lusió, esperança i canvi davant d’una situació que ens està portant a la residualització’. Sobre els passos a fer després del 27-S Turull ha dit que no entraran en ball de xifres. ‘Si tenim la majoria absoluta d’escons, tindrem molt clar el que farem. El que permet impulsar polítiques al Parlament de Catalunya és una majoria d’escons.’ Segons ha dit, es tracta ‘d’ampliar sensibilitats amb qui comparteixi els mateixos objectius.	El portaveu parlamentari de CDC, Jordi Turull, ha explicat que tot i que les eleccions del 27-S ‘no són ordinàries’ el decret de convocatòria sí que serà un ‘decret ordinari’ perquè l’estat no s’hi pugui ‘agafar’. Turull surt al pas així dels que creuen que el govern espanyol podria agafar-se a alguna irregularitat en la … Continue reading CDC assegura que el decret de convocatòria del 27-S no es podrà impugnar →	CDC assegura que el decret de convocatòria del 27-S no es podrà impugnar	news	
https://www.vilaweb.cat/noticies/sha-mort-lescriptora-i-gestora-cultural-natalia-molero/	24/06/2021	Avui s’ha mort l’escriptora i gestora cultural Natàlia Molero després d’una llarga malaltia, segons informa El Punt Avui. Era la directora de la Casa de Cultura de Girona des del 2011 i col·laborava escrivint articles d’opinió a El Punt Avui. Havia escrit llibres com ‘Aquí hi ha el meu pintallavis’ o ‘Nardo. Un torero d’Olot’. Havia estat directora dels serveis territorials de Cultura de la Generalitat a Girona entre el 1995 i 1997 i l’any 2000 va ser nomenada cap de gabinet del conseller de Cultura Jordi Vilajoana en l’últim govern de Jordi Pujol. També havia estat directora de la Filmoteca de Catalunya. Llicenciada en filologia hispànica per la UAB, va obtenir un màster en administració pública d’Esade, Molero també va exercir de professora universitària i va presentar el concurs de TV3 ‘A+a+’. També va tenir una trajectòria com a escriptora amb els llibres ‘Aquí hi ha el meu pintallavis’ i ‘Nardo. Un torero d’Olot’. Paral·lelament, va participar en diverses tertúlies televisives i va ser col·laborador de diversos mitjans de comunicació com RTVE, El Punt Avui, El Singular, COM Ràdio i Canal Català. Des de la seva ciutat natal, el batlle de Girona, Carles Puigdemont, ha assenyalat que la mort de Molero ‘és una pèrdua molt sentida per la ciutat i per tots els que hem estat amics i companys seus’. Molero també va ser durant anys regidora al consistori gironí. El batlle ha subratllat la seva força interior i el fet que “ha lluitat fins a l’últim moment” per combatre la malaltia que patia. ‘Un fet que encara fa admirar més la seva feina en favor de la cultura, de la llengua, de una Catalunya independent i de les dones’, ha explicat el batlle. Segons Puigdemont, Molero era una dona ‘profundament convergent’ i compromesa amb Catalunya i el procés independentista. ‘Sempre amb alegria, amb l’entusiasme que desprenia es sabia sobreposar a totes les adversitats que va anar trobant. Un gran reconeixement i admiració per l’amiga Natàlia’, ha conclòs. El funeral es farà demà, dilluns 27 de juliol, a dos quarts de cinc de la tarda a l’església del Mercadal de Girona.	Avui s’ha mort l’escriptora i gestora cultural Natàlia Molero després d’una llarga malaltia, segons informa El Punt Avui. Era la directora de la Casa de Cultura de Girona des del 2011 i col·laborava escrivint articles d’opinió a El Punt Avui. Havia escrit llibres com ‘Aquí hi ha el meu pintallavis’ o ‘Nardo. Un torero d’Olot’. … Continue reading S’ha mort l’escriptora i gestora cultural Natàlia Molero →	S'ha mort l'escriptora i gestora cultural Natàlia Molero	news	
https://www.vilaweb.cat/noticies/parla-amb-la-teva-avia-i-ii/	24/06/2021	Va passar a Escòcia, ha passat a les eleccions del Barça i, segons el CEO, també ens podria passar als independentistes el 27-S: la gent gran decanta la balança a favor de l’status quo. A Escòcia va haver-n’hi prou que els ancians del país votessin no. Fou suficient per tombar la independència. Els joves van quedar amb la boca oberta. A Barcelona, Bartomeu, quin home, va guanyar gràcies al vot dels culers de més edat. I per això la meva por, alimentada pels CEO, és que també ens passi a nosaltres: que perdem el 27-S a causa del vot de la gent gran. Si alguna cosa trobo a faltar a les dues llistes independentistes que ens ofereixen és, precisament, més gent gran. No n’hi ha prou amb Eduardo Reyes a Junts per Sí. No n’hi ha prou amb Julià de Jòdar si surt a la llista de la CUP. Necessitem més cares, més campanya pensada per ells, més incidència. El passat divendres vaig entrevistar l’historiador Josep Fontana (1931) i se’m va tornar a aparèixer aquesta por: no estem parlant prou amb la gent gran. Passa que vaig trobar-me un home, Josep Fontana, totalment convençut que l’estat espanyol pot reaccionar de manera violenta. Sap de què parla, perquè ell sí coneix el franquisme perquè l’ha viscut de primera mà i a mi, per sort, només me l’han explicat. La diferència no és menor. Gens menor. Crec que aquesta és la principal raó per la qual ell veu l’estat espanyol molt més capaç de tenir una reacció violenta que no pas jo. Tancs. Guerres. Trets. Això té al cap. No només. Però això té al cap i jo no. Intueixo que no és l’únic. La quantitat de gent com Fontana, a casa nostra, és molt nombrosa. I es troben en una situació que ja els hi regalo: plenament conscients que cap partit de Madrid s’avindrà a negociar, pensen a la vegada que la via unilateral portarà violència. Es troben atrapats entre dues solucions que porten al desastre. La persona que els convenci que la via unilateral no portarà un segon 1936 farà més feina que tota la resta junts. A la nostra gent gran no tan solament els hem de treure la por de sobre: també és gent que hem d’escoltar. Perquè seran grans, però curtets no. Tindran més por que nosaltres, però porucs i prou no ho són. I potser són més vells que nosaltres, però no són més lents. Amb això vull dir que no només transmeten por: alguns, com ell, també saviesa. Per arribar a la gent gran les llistes independentistes podrien ajudar portant ancians a les llistes. La televisió, podria fer especials sobre les pensions, i la xarxa Internet, també té el seu rol. Però jo ja vaig dir que la millor manera d’arribar a la gent gran són els néts. No hi ha res com un nét per convèncer a un avi. Vaig dir-ho en un article i no em fa res insistir. I més ara que s’acosta l’agost. Justament ara que molta gent veurà els seus avis més sovint, ho tornarem a dir: Parla amb el teu avi. Parla amb la teva àvia. Si perdem el 27-S és molt probable que sigui a causa de la gent gran. Si guanyem el 27-S, també. Ells són gran part de la clau de l’èxit. I ningú com tu per a parlar-hi, tranquilament, a les festes d’agost. Et queden dos mesos. Demà és 27.	Va passar a Escòcia, ha passat a les eleccions del Barça i, segons el CEO, també ens podria passar als independentistes el 27-S: la gent gran decanta la balança a favor de l’status quo. A Escòcia va haver-n’hi prou que els ancians del país votessin no. Fou suficient per tombar la independència. Els joves van quedar amb la boca … Continue reading Parla amb la teva àvia (i II) →	Parla amb la teva àvia (i II)	news	
https://www.vilaweb.cat/noticies/la-consulta-del-llucanes-tanca-amb-una-participacio-del-5515/	24/06/2021	La consulta del Lluçanès que s’ha fet avui per decidir si es converteix en la comarca número quaranta-tres de Catalunya ha tingut una participació del 55,15%. Han votat 3.756 persones d’un cens de 6.790 més grans de 16 anys. Perquè el Lluçanès es converteixi en comarca s’exigeix que hi hagi un mínim d’un 35% de participació i que la meitat dels municipis votin a favor del sí. Una participació que ha estat àmpliament superada. Els municipis que avui decidien si es constitueixen en comarca són: Alpens, Lluçà, Olost, Oristà, Perafita, Prats de Lluçanès, Sant Agustí de Lluçanès, Sant Bartomeu del Grau, Sant Boi de Lluçanès, Sant Feliu Sasserra, Sant Martí d’Abars, Santa Maria de Merlès i Sobremunt. El ‘sí’ a Prats de Lluçanès és gairebé unànime, però la situació canvia als pobles que llinden amb Osona, el Berguedà i el Bages. Els defensors del ‘sí’ ho tenen clar: esdevenir comarca és l’única manera d’enfortir i multiplicar els serveis que ofereix el Consorci del Lluçanès. El sentiment de pertinença també pesa molt a l’hora de decidir-se: ‘és una qüestió de dignitat’, etziben alguns. Els partidaris del ‘no’ a Sant Bartomeu del Grau defensen una proximitat amb Vic i Osona que volen seguir mantenint. Entremig, sorprèn encara el gran nombre d’indecisos a tres dies de la votació. Fa uns mesos el Moianès decidia el seu futur a nivell col·lectiu a través d’un procés participatiu. Avui és el torn del Lluçanès. Des d’aquest territori eminentment osonenc (onze dels tretze municipis formen part d’Osona), alguns es miren el Moianès amb certa enveja, sobretot pel desenllaç que ha tingut. Des de la consulta fins a la constitució del nou consell comarcal només han passat quatre mesos, i els cartells que anuncien l’entrada al Moianès ja estan instal·lats a les carreteres des de fa dies. Des d’un dels bars més concorreguts del centre de Prats de Lluçanès, en Rossend té clar que votarà pel ‘sí’. Explica que ‘ja que tenim l’oportunitat de votar, crec que cal exercir el nostre dret i constatar que volem ser comarca, una comarca natural ja de per sí mateixa’. Aquest veí de Prats preveu un resultat ‘ajustadet’, però confia que el ‘sí’ s’acabarà imposant i que la participació superarà, ‘amb escreix’, el 35% que s’ha fixat des de Governació. Els seus companys de barra, en Josep, l’Albert i en Miquel, expliquen que la qüestió de la comarcalitat fa temps que presideix les tertúlies de cafè, i és per això que els tres albiren una victòria del ‘sí’. ‘Jo veig un 50% entre tot el Lluçanès. A Prats guanyarà el ‘sí’ clarament, i potser en algun poble el ‘no’, però el resultat espero que sigui positiu’, expressa en Josep després d’afirmar que hi votarà a favor. De fet, aquest veí assenyala que els ciutadans del territori ja s’hi consideren ‘de la comarca’ i ara ‘només falta que li posin el vestit’, explica en referència a tot el procés burocràtic que començarà a partir de diumenge si guanya el ‘sí’. Per la seva banda, en Manel és un hostaler que regenta un altre dels bars de Prats de Lluçanès i també es mostra a favor de la creació de la comarca. ‘La comarca s’ho mereix, estem ben situats i s’ha fet molta feina’, destaca. ‘A mi m’agradaria que el Lluçanès fos una comarca, tot i que tampoc tinc molt clar si a Osona li agradarà que ens independitzem’, explica sense donar-li molta importància a la pregunta que s’acaba de formular. A la terrassa del bar, en Manel hi té un grup de joves que es confessen poc informats dels detalls, ‘però votarem sí a la nova comarca’. A la barra, en canvi, un home de més edat no ho veu tant clar i assegura que amb Osona ‘ja estem bé’. A Olost, la Josefina i la seva família ho tenen clar: ‘Que siguem comarca és una qüestió de justícia’. ‘Ho hem sigut tota la vida’, destaca, i afegeix que el territori, a més, té la capacitat de ser ‘autònom i autosuficient’. En aquest sentit, ‘és una miqueta com Espanya i Catalunya’, afirma. ‘Ara sempre hem d’anar a parar a Vic per tot, i ja seria hora que siguem una mica grans i responsables de nosaltres mateixos i de tot el que tenim’, etziba amb rotunditat. Els indecisos, decisius Aquells que pensaven que la comarca del Lluçanès era només una qüestió de ‘sí’ o ‘no’ anaven una mica desencaminats. A tres dies del 26-J, alguns dels habitants encara no tenen clar quina papereta introduiran a l’urna. És el cas del Josep, un veí d’Olost que encara no té decidit el sentit del seu vot, ‘per desinformació i potser perquè no ens hem interessat prou’. Aquest veí confessa sentir-se del Lluçanès, però assenyala que ‘ara ho tenim tot bastant solucionat’, en referència al sistema de comunicacions, assistència o ensenyament, ‘i potser per això no veiem la qüestió de la creació de la comarca com un tema cabdal’. Amb tot, assegura, abans de diumenge s’haurà llegit l’argumentari i s’acabarà de decidir pel ‘sí’ o pel ‘no’. El mateix li passa al Ruben, un jove veí d’Olost que tot i sentir-se de la comarca del Lluçanès, ‘perquè sempre he viscut aquí’, i tenir també simpaties cap a Osona, ‘perquè sempre baixem a Vic’, encara no té clar què votarà. ‘Encara falta alguna xerrada i acabaré de decidir, però anar-hi, hi aniré segur’, sentencia. Els municipis limítrofs amb Osona, Bages i Berguedà El 2006 Sant Bartomeu del Grau va celebrar una consulta per conèixer l’opinió dels seus ciutadans sobre el paper del municipi en una futura comarca del lluçanès. En aquella ocasió, el ‘no’ es va imposar. Tot i que la millora de la xarxa viària podria fer canviar algunes d’aquestes opinions, encara hi ha veïns de Sant Bartomeu que continuen vivint d’esquena al Lluçanès. És el cas de l’Anna, una mare jove que treballa i fa vida a la Plana de Vic i que votarà ‘no’ aquest 26-J. ‘No li veig el sentit que Sant Bartomeu del Grau hagi de formar part del Lluçanès, no hi ha part positiva, més aviat tinc la sensació que és una qüestió de fe’, assenyala amb franquesa. Els arguments que responen al fet de si formar part del Lluçanès serà millor que continuar formant part d’Osona no la convencen, encara que Sant Bartomeu geogràficament formi part del Lluçanès, ‘que això és evident’, rebla l’Anna. D’altres són més crítics amb el procés que s’ha seguit fins a arribar a la consulta. L’Òscar pensa que no hi ha ningú que pugui estar en contra del Lluçanès com a realitat territorial, ‘però jo segurament votaré que ‘no’ per la manera com s’ha portat el procés sense explicar clarament el que serà i com serà’. Segons aquest veí d’Olost, ‘la identitat del Lluçanès és claríssima, però parlar de crear un Consell Comarcal sense saber si és viable econòmicament o no ja és una altra cosa’. Un altre dels arguments per apostar en contra que ha sorgit entre els ciutadans és el fals mite de pèrdua de serveis com el canvi de metge o el canvi d’institut. Tot i que un nou Consell Comarcal no té competències en aquests àmbits i, per tant, la vida quotidiana dels ciutadans continuarà en aquests aspectes com fins ara, són qüestions que planen sobre alguns. La Concepció, de Sant Bartomeu del Grau, se sent del Lluçanès i pretén votar a favor de la creació de la comarca en la votació de diumenge. Amb tot, assenyala que ‘no em treguin d’anar al metge a Vic, perquè llavors no vull formar part del Lluçanès’, ha dit. Més de 6.000 ciutadans cridats a decidir el seu futur el proper 26-J Avui cada un dels municipis organitzarà la logística del procés participatiu per fer possible que tothom pugui votar. Més de 6.000 persones estan cridades a les urnes des d’Alpens fins a Sant Feliu Sasserra, passant per Prats de Lluçanès i Olost. En total, tretze municipis. L’horari de votació serà de les nou del matí a les vuit del vespre i hi podran participar els majors de setze anys que s’hagin empadronat abans del 31 de desembre de 2014. Perquè el resultat sigui vàlid, la participació haurà de superar el 35% i el ‘sí’ haurà de guanyar a dos terços dels pobles, concretament a nou dels tretze municipis. Un cop es coneguin els resultats, el ple municipal de cadascun dels tretze municipis del Lluçanès ratificarà la decisió. Finalment, la Generalitat redactarà un decret que haurà d’aprovar el Parlament de Catalunya amb una llei de procediment de lectura única. Aprovada la llei, es crearà un consell d’alcaldes que haurà de substituir l’actual Consorci del Lluçanès i farà les funcions de Consell Comarcal. Tal com marca la llei, el Consell Comarcal definitiu no es podrà constituir oficialment fins que no s’hagin celebrat les eleccions municipals de 2019. Amb tot, els batlles del Lluçanès, segons ha explicat l’alcaldessa d’Alpens, Montserrat Barniol, sempre han apostat per crear un ens ‘diferent’ als consells comarcals corrents, ‘molt més adaptat al territori’, i en la línia que proposa la nova Llei de governs locals que actualment està a debat.	La consulta del Lluçanès que s’ha fet avui per decidir si es converteix en la comarca número quaranta-tres de Catalunya ha tingut una participació del 55,15%. Han votat 3.756 persones d’un cens de 6.790 més grans de 16 anys. Perquè el Lluçanès es converteixi en comarca s’exigeix que hi hagi un mínim d’un 35% de participació … Continue reading La consulta del Lluçanès tanca amb una participació del 55,15% →	La consulta del Lluçanès tanca amb una participació del 55,15%	news	
https://www.vilaweb.cat/noticies/la-ignorancia-del-rei/	24/06/2021	Diu que no fa gaire el rei va deixar anar unes paraules carregades d’advertiment a la cara del president Mas. Això era a Barcelona, dies després de la primera recepció del president per part del rei —en què es veu que es va sorprendre que Artur Mas no s’estovés, si hem de fer cas de la indiscreció oficial del president de l’autonomia de Cantàbria, indiscreció que devia ser promoguda per la mateixa casa reial, vist el silenci amb què l’han rebuda—, i diu que va ser en un acte de final de curs de la nova promoció de jutges. Busco les paraules del nou rei Felip i les cito tal com les reprodueix algun diari de Madrid: ‘El respeto a la Ley nunca ha sido ni es ni debe ser un simple trámite, una mera formalidad, una alternativa’; i així tan en abstracte costaria de discutir-ho. Si no fos que a continuació va deixar anar: ‘En su raíz más profunda, respetar la ley es la fuente de legitimidad y la exigencia ineludible para una convivencia democrática en paz y libertad.’ I ja hi som: diu que la llei és la condició de la convivència i de la democràcia. Doncs que llegeixi una micona més, el rei. Si parléssim d’un esport de pilota o d’un joc de taula, diríem que les lleis delimiten formalment el terreny de joc i regulen els moviments, les accions, que els jugadors hi poden fer. Si, per aquelles coses, sorgeix un moviment o una acció no prevista i, per tant, no regulada, els jugadors podran fer-la mentre no entri en contradicció amb alguna de les normes preexistents o generi un conflicte nou. I quan és el cas que sigui així, molt probablement caldrà reinterpretar la norma o ajustar-la per encabir, i regular, el nou moviment. Ni en el joc de cartes més elemental la norma no és, en ella mateixa, paraula sagrada establerta des de la nit ancestral i fins a la fi dels temps. Què vull dir? Que ni en el joc de cartes més elemental la norma no és, en ella mateixa, paraula sagrada establerta des de la nit ancestral i fins a la fi dels temps. No, és un ordenament pràctic que val mentre funciona i es corregeix quan, per la raó que sigui, resulta insuficient. Però no, segons el rei, o qui sigui que li escriu aquestes coses, la llei legitima la convivència democràtica. I, com sempre, embolica que fa fort. Vejam, l’ordre dels factors sovint altera el producte. Perquè, si de debò ens creiem la democràcia, és a dir, l’autoritat del poble, la cosa va exactament a la inversa. És per regular i protegir la convivència que ens dotem de lleis. I és per això mateix que tenim el deure de discutir-les, corregir-les o canviar-les quan ja no serveixen per a promoure, continuo glossant els mots majestàtics, la pau i la llibertat. Que és on som. Perquè, ara com ara, i sense entrar en detalls, l’ordenament jurídic espanyol, la llei, ja no és per a nosaltres, els catalans, el conjunt de normes que delimita el terreny de joc i regula els moviments i les accions que hi són possibles, sinó, cada dia més, una gàbia. El cadenat que tanca la gàbia que és Espanya, aquesta Espanya on no cabem essent com som, sentint-nos com ens sentim, necessitant el que necessitem per continuar treballant, existint, essent. Si el rei no ho veu, deu ser que és molt ignorant. I potser això no hauria de sorprendre, si fos el cas que entén, com defensaven els monàrquics pre-moderns, que el dret de successió és previ a l’ordenament jurídic i emana sense discussió d’alguna instància sagrada. Ara, també podria ser que no, que ell ja fos modern, i que no fos per ignorància, que va dir el que va dir. I aleshores les seves paraules serien molt més greus.	Diu que no fa gaire el rei va deixar anar unes paraules carregades d’advertiment a la cara del president Mas. Això era a Barcelona, dies després de la primera recepció del president per part del rei —en què es veu que es va sorprendre que Artur Mas no s’estovés, si hem de fer cas de … Continue reading La ignorància del rei →	La ignorància del rei	news	
https://www.vilaweb.cat/noticies/adesiara-recupera-els-retrats-literaris-originals-de-domenec-guanse/	24/06/2021	A punt d’estrenar l’agost i quan les editorials ja van anunciant les presentacions de començament de setembre, Adesiara, que va a la seva, acaba de presentar el seu llibre de l’estiu, la recuperació dels retrats literaris originals del periodista i escriptor Domènec Guansé, ‘Retrats de l’exili‘. Guansé fou una de les grans figures del periodisme cultural de la República. El llibre aplega trenta-quatre retrats, la majoria dedicats a grans escriptors catalans de les primeres dècades del segle XX, com ara Maragall, Carner, Riba, Sagarra, Trabal, Víctor Català… També hi ha Pompeu Fabra i alguns altres com Cèsar August Jordana o Rafael Tasis. Alhora inclou alguns retrats de personatges no literaris, com el pintor Isidre Nonell o l’actriu Margarida Xirgu. L’edició i introducció del volum va a cura de Montserrat Corratger i Francesc Foguet, especialistes en literatura de l’exili. Ells han fet una recerca exhaustiva en les revistes de l’exili on va publicar Guansé, sobretot a ‘Pont Blau’, ‘Germanor’, ‘Catalunya’, ‘Xaloc’ i en publiquen una selecció. El llibre inclou al final la relació de tots els retrats literaris que va escriure Guansé, a l’exili però també durant la República. Hi ha dues edicions anteriors d’aquests retrats de Domènec Guansé: els ‘Retrats literaris’ del 1947, que va publicar a les Edicions Catalonia de Mèxic, i una segona edició modificada, ‘Abans d’ara’, del 1966, a l’editorial Aymà de Barcelona. Aquesta edició va ser qüestionada per alguns intel·lectuals, com ara Joan Fuster, que va considerar que amb la revisió els retrats havien perdut frescor. L’edició d’ara recuperen els retrats tal com es van publicar a les revistes de l’exili, una versió fins avui inèdita. Francesc Foguet, un dels curadors de l’obra, destaca de Domènec Guansé (Tarragona, 1894 – Barcelona, 1978): ‘Va ser un escriptor que va patir l’exili republicà (primer a França el 1939 i després a Xile fins el 1963) i es va mantenir fidel als ideals de democràcia i catalanitat. Va voler mantenir els lligams amb els nuclis intel·lectuals de l’interior i de l’exili, que perillaven de desaparèixer. I, a més, cal destacar que va fer una gran tasca de base, per divulgar, per fer conèixer la literatura catalana. I no voldria deixar-me que el fet que sigui considerat un escriptor de segona és un estímul també per a estudiar-lo i poder demostrar que en molts aspectes va per davant dels més ben considerats, com és el cas de Josep Pla. També és més bon retratista que Pla Artur Bladé Desumvila, tot i que sembla que no puguem dir-ho gaire alt ni en l’un cas ni en l’altre, perquè són figures que han quedat en segon terme i encara no hem sabut col·locar-les a la palestra general. Guansé és un escriptor que crea un coixí, un coixí sense el qual no hi hauria hagut ni escriptors ni editors ni lectors.’ Precisament, Foguet i Corretger defensen que en molts aspectes Guansé com a retratista fou molt millor que Pla, en l’estil i la capacitat de sintetitzar en molt poques pàgines la trajectòria d’un autor. Ho diuen així en la introducció: ‘L’encert dels retrats de Guansé és la seva capacitat de destriar els trets distintius de cada escriptor en un procés de refinament que defuig l’acumulació excessiva. Si es val de l’anècdota, sempre molt escollida, o de la caricatura, sempre cordial, és perquè el lector en dedueixi la categoria, reveladora de l’home. Crític agut i cultivat, si emet judicis dels llibres citats o apunta referències i influències, és bàsicament per arrodonir la manera de ser de l’escriptor i per fer-ne més comprensible el ressort de l’obra.’ I afegeixen: ‘Guansé no volia fer només el perfil d’uns caràcters, sinó també fixar la història literària, política o cultural de les lletres catalanes en un període de “normalitat” abans de la desfeta del 1939.’ Per això Folguet en la presentació del volum a la premsa destaca que aquests retrats literaris permeten una doble descoberta, el Guansé retratista i alhora el gruix de personalitats molt importants de la nostra cultura, sintetitzada en poques pàgines. Francesc Foguet també és autor del volum ‘La revolució cívica‘ (Cossetània), que aplega els articles que Domènec Guansé va publicar al diari la Publicitat entre el 1937 i el 1939.	A punt d’estrenar l’agost i quan les editorials ja van anunciant les presentacions de començament de setembre, Adesiara, que va a la seva, acaba de presentar el seu llibre de l’estiu, la recuperació dels retrats literaris originals del periodista i escriptor Domènec Guansé, ‘Retrats de l’exili‘. Guansé fou una de les grans figures del periodisme … Continue reading Adesiara recupera els retrats literaris originals de Domènec Guansé →	Adesiara recupera els retrats literaris originals de Domènec Guansé	news	
https://www.vilaweb.cat/noticies/del-27-j-al-27-s-dos-mesos-trepidants/	24/06/2021	El 27 de setembre es faran unes eleccions avançades al Parlament de Catalunya que han de servir per a mesurar el suport a la independència. El plebiscit en forma d’eleccions obliga els partits a definir-se sobre la creació d’un estat independent català. El bloc del sí el configuren la coalició Junts pel Sí —amb CDC, ERC, Demòcrates, Moviment d’Esquerres i Avancem, i amb el suport d’ANC i Òmnium— i la candidatura de la CUP – Crida Constituent. Al bloc del no hi haurà les llistes del PSC, PP i Ciutadans. Amb una posició indefinida i amb elements de tots dos blocs hi haurà Unió Democràtica i la coalició Catalunya Sí que es Pot —que aplega Podem i ICV-EUiA, finalment sense el Procés Constituent de Teresa Forcades i Arcadi Oliveres. El tret de sortida d’aquest procés electoral serà el 3 d’agost, quan el president Artur Mas signarà el decret de dissolució del parlament i de convocatòria de les eleccions. Una vegada el president hagi signat el decret, començarà a córrer el calendari electoral, per bé que oficialment la campanya començarà l’11 de setembre i es tancarà el 25. La mobilització convocada per les entitats sobiranistes a la Meridiana serà un dels moments culminants, perquè servirà de crit d’atenció al món. La importància del 27-S està a poder comptar el suport dels ciutadans a la independència —després d’haver fracassat tots els intents de convocar un referèndum vinculant— i a validar amb un mandat democràtic el procés de desconnexió política i legal d’Espanya. Per això, l’atenció internacional sobre aquestes eleccions pot ser decisiu a l’hora de fer el tram final del procés d’independència. El calendari electoral Entre el 5 i el 15 d’agost els partits que vulguin formar coalicions ho hauran de comunicar a les juntes electorals. La presentació de les candidatures es farà entre el 19 i el 24 d’agost i el dia 26 d’agost el Diari Oficial de la Generalitat publicarà les llistes presentades. Aleshores s’obrirà un període breu d’al·legacions i correcció d’errors i el 31 d’agost es proclamaran les candidatures i llistes definitives. El sorteig per a la formació de les meses electorals es farà entre el 29 d’agost i el 2 de setembre. Del 22 al 26 de setembre es prohibirà de difondre sondatges electorals. El 27 de setembre es farà la votació després del dia de reflexió. El vespre mateix de la jornada electoral es farà el recompte dels vots. La proclamació definitiva i oficial dels electes al Parlament de Catalunya serà el 4 d’octubre. La constitució del nou parlament es podrà fer entre el 28 de setembre i el 26 d’octubre. Els candidats del bloc del sí En aquest moment, els partits o coalicions ja han designat bona part dels candidats. Si més no, els caps de llista. Junts pel Sí ha anunciat que a Barcelona encapçalarà la llista Raül Romeva, seguit de Carme Forcadell (ANC), Muriel Casals (Òmnium), Artur Mas (CDC), Oriol Junqueras (ERC), Eduardo Reyes (Súmate) i Oriol Amat (economista). Per Girona, el cap de llista serà el cantant Lluís Llach i a Tarragona l’economista Germà Bel. Resta per designar el cap de llista de Lleida i cal acabar de configurar les altres posicions a totes les circumscripcions. La CUP va començar ahir un període de votacions per a configurar les llistes. Aquesta setmana mateix se’n sabrà el resultat, però el secretariat nacional ha fet una proposta tancada per als cinc primers llocs de Barcelona que els militants i simpatitzants poden votar conjuntament o separadament. Són el periodista Antonio Baños, la professora universitària Anna Gabriel, el pastisser i economista Josep Manel Busqueta, l’activista Gabriela Serra i l’historiador Albert Botran. Per Girona, Tarragona i Lleida, hi ha un reguitzell de candidats sense indicacions del secretariat del partit. Catalunya Sí que es Pot i Unió Catalunya Sí que es Pot també farà unes votacions per escollir els candidats, però els partits que formen la coalició —Podem, ICV i EUiA— van presentar la setmana passada el dirigent veïnal barceloní Lluís Rabell com a candidat de consens per a encapçalar la llista de Barcelona. Els partits també han designat candidats propis: Podem va escollir Albano Dante Fachín, ICV Joan Coscubiela i EUiA Joan Josep Nuet. Han sonat més noms per a ocupar les primeres posicions de la llista per Barcelona, però no se n’ha confirmat cap. Tampoc no se saben els candidats de les llistes de Tarragona, Lleida i Girona. Unió Democràtica es presentarà sola després d’haver trencat amb CDC. El partit basarà la campanya en el missatge del seny, la moderació i el diàleg amb l’estat espanyol. El candidat per Barcelona serà Ramon Espadaler, però encara no se sap qui l’hi acompanyarà ni qui hi haurà a les llistes de Lleida, Girona i Tarragona. Els candidats del bloc del no Dels partits del bloc del no, el PSC presentarà Miquel Iceta per Barcelona amb Eva Granados de número dos. En els llocs tercer, quart i cinquè hi aniran Ferran Pedret, Alícia Romero i Jordi Terrades. Òscar Ordeig serà el cap de llista socialista a Lleida, Rafael Bruguera a Girona i Carles Castillo a Tarragona. Per una altra banda, el PP encara ha de designar formalment els candidats. Hi ha qui diu que Alícia Sánchez-Camacho pot ser substituïda per algú que aporti una imatge renovadora, però encara no s’ha confirmat res. Albert Rivera no serà el candidat de Ciutadans. El partit va escollir la diputada Inés Arrimadas com a cap de llista per Barcelona. L’acompanyaran Carlos Carrizosa i José María Espejo-Saavedra. La resta de llistes de Ciutadans seran encapçalades per Jean Castel (Girona), Matías Alonso (Tarragona) i Jordi Soler (Lleida). A banda el calendari electoral, durant el mes de vacances d’agost els partits i les coalicions faran la pre-campanya. Si aquests tres darrers anys l’última setmana d’agost ja havia estat políticament frenètica —perquè s’acostaven les grans mobilitzacions de l’Onze de Setembre—, enguany pot ser que l’activitat abasti tot el mes. Sigui com vulgui, el tret de sortida informal d’aquestes eleccions l’han fet les presentacions de Junts pel Sí, les primàries de la CUP i la configuració de Catalunya Sí que es Pot aquest mes de juliol. Ens espera un setembre trepidant i una tardor prometedora.	El 27 de setembre es faran unes eleccions avançades al Parlament de Catalunya que han de servir per a mesurar el suport a la independència. El plebiscit en forma d’eleccions obliga els partits a definir-se sobre la creació d’un estat independent català. El bloc del sí el configuren la coalició Junts pel Sí —amb CDC, … Continue reading Del 27-J al 27-S: dos mesos trepidants cap al plebiscit →	Del 27-J al 27-S: dos mesos trepidants cap al plebiscit	news	
https://www.vilaweb.cat/noticies/el-propietari-duna-finca-confessa-haver-causat-accidentalment-el-foc-de-lanoia-i-el-bages/	24/06/2021	Els Mossos d’Esquadra han denunciat un home per causar accidentalment el foc forestal iniciat ahir a Òdena i que de moment ja ha cremat més de 1.200 hectàrees a les comarques de l’Anoia i el Bages. L’home inicialment va donar una versió contradictòria dels fets davant dels Agents Rurals, però aquest dilluns al matí ha acudit voluntàriament a una comissaria dels Mossos d’Esquadra i ha explicat que el foc es va iniciar mentre treballava amb una picadora de palla a la finca de Can Rossinyol. L’home té 59 anys, és veí d’Òdena i té nacionalitat espanyola. Segons un comunicat del govern, les informacions inicials aportades pels testimonis del foc aquest diumenge a la tarda sobre la possible àrea d’inici de l’incendi, entre els que es trobava el presumpte causant de l’incendi, presentaven ‘certes contradiccions’ amb els indicis i els indicadors recollits durant la inspecció de la zona per part dels Agents Rurals i no permetien apuntar cap hipòtesi de la causa. Posteriorment, el presumpte causant, que no és agricultor a títol principal , va canviar les manifestacions que va fer en un primer moment als Agents Rurals. Finalment, fruit de la investigació realitzada pels Mossos i els Agents Rurals arran de les diverses contradiccions inicials, s?ha pogut concloure que l?incendi va tenir un origen accidental produït pels treballs agraris que realitzava aquest individu. L?home ha reconegut que estava manipulant una picadora de palla quan es va iniciar el foc accidentalment. Per aquest motiu ha quedat imputat per un delicte d?incendi forestal. L’ús de les picadores de palla és una practica poc freqüent, que es realitza quan la sega del cereal ha generat poca palla i no surt a compte embalar-la. La palla es pica abans de llaurar el terreny per preparar la sembra de la propera collita. Tot i que la campanya de la sega ja ha finalitzat, el Govern fa una crida a la corresponsabilitat i recorda, una vegada més, la necessitat ‘vital’ d’extremar les precaucions en la realització de qualsevol activitat que pugui ser generadora de risc d’incendi, especialment amb la situació actual de manca d’humitat i elevades temperatures a la majoria de comarques de Catalunya.	Els Mossos d’Esquadra han denunciat un home per causar accidentalment el foc forestal iniciat ahir a Òdena i que de moment ja ha cremat més de 1.200 hectàrees a les comarques de l’Anoia i el Bages. L’home inicialment va donar una versió contradictòria dels fets davant dels Agents Rurals, però aquest dilluns al matí ha acudit voluntàriament … Continue reading El propietari d’una finca confessa haver causat accidentalment el foc de l’Anoia i el Bages →	El propietari d'una finca confessa haver causat accidentalment el foc de l'Anoia i el Bages	news	
https://www.vilaweb.cat/noticies/adaptar-se-a-la-mobilitat-o-morir/	24/06/2021	‘L’internauta‘ d’aquesta setmana ha sortit de la redacció de VilaWeb i s’ha desplaçat fins el Mobile World Congress (MWC) per parlar amb Marc Trujillo, de Marfeel, una de les moltes empreses barcelonines i catalanes que aquests últims anys s’han sumat al sector de la mobilitat aprofitant la capitalitat mundial. En el seu cas, l’objectiu és adaptar els continguts web als dispositius mòbils, siguin telèfons intel·ligents o pissarretes, amb versions específicament desenvolupades i no pas com a simples adaptacions a la mida de la pantalla. Conscients que l’usuari lector tendeix cada vegada més a abandonar l’ordinador fix pels dispositius mòbils, especialment la pissarreta (en què les mètriques es disparen), Marfeel intenta de tenir cura de desenes de microdetalls per fer més còmoda l’experiència lectora amb les seves versions i ajudar a multiplicar, així, el nombre de temps de lectura i de pàgines vistes. ‘Normalment treballem amb webs i blocs que tenen un mínim de cent mil visites mòbils mensuals: els fem la versió mòbil de la web, hi posem publicitat de Google que gestionem nosaltres i després repartim els beneficis.’ Amb tan sols dos anys de funcionament, i un de sortida i d’expansió, ja gestiona cent milions d’usuaris mòbils el mes a través de totes les publicacions que s’hi han unit, cosa que els situa en una posició de força davant el cercador californià i els anunciants. Tot i tenir la seu a la Rambla de Catalunya, la clientela s’ha internacionalitzat ràpidament, amb un 45% del mercat als EUA. Sobre les perspectives de futur, Trujillo és ben gràfic: ‘Enguany ens hem estrenat al MWC al Hall 8; esperem que els anys vinents ens anem acostant cap al 3 o el 2, cosa que voldria dir ser una de les grans empreses del sector.’ Sense deixar la fira tecnològica barcelonina, l’habitual secció de consultes informàtiques de Joan Jofra es converteix aquesta setmana en una passejada pels pavellons de Fira Barcelona a la Gran Via, on remena invents tan senzills com curiosos, parla amb el periodista Sergi Vicente i el seu experiment de canal de televisió mòbil, observa la bicicleta elèctrica i connectada de Ford, coneix més a fons la Mobile World Capital Foundation i entra en una ‘sala secreta’ per a veure i tocar la joia de la corona de Samsung, el Galaxy S6, cridat a rivalitzar directament amb l’iPhone 6. · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	‘L’internauta‘ d’aquesta setmana ha sortit de la redacció de VilaWeb i s’ha desplaçat fins el Mobile World Congress (MWC) per parlar amb Marc Trujillo, de Marfeel, una de les moltes empreses barcelonines i catalanes que aquests últims anys s’han sumat al sector de la mobilitat aprofitant la capitalitat mundial. En el seu cas, l’objectiu és … Continue reading Adaptar-se a la mobilitat o morir →	Adaptar-se a la mobilitat o morir	news	
https://www.vilaweb.cat/noticies/poemes-a-ritme-de-twitter/	24/06/2021	Cristina Company i Pere Pèries tenien una afecció compartida: escriure petits poemes i piular-los a Twitter. Gràcies a aquesta xarxa social es van conèixer i, des de la diada de Sant Jordi passada, han publicat coordinadament, cadascú des del seu compte particular, poemes curts, haikus i acròstics de menys de cent quaranta caràcters i, és clar, amb la gramàtica del mitjà. Al voltant seu s’ha format a la velocitat de Twitter una activa comunitat de seguidors (integrada per lectors i també escriptors) interessada per un veritable original microgènere literari que vol donar una mica d’aire fresc a un altre gènere que sol quedar fora dels grans focus: la poesia. El binomi poesia i Twitter, amb tot, no és nou: en català fa temps que funcionen etiquetes consolidades com #llegimipiulem i #piulempoesia, i els #alsigrames de Salvador Alsius i els humorístics #garrotuits són ben comentats i repiulats. Però mai no s’havien editat en paper, ni en català ni en cap llengua més del món, aquestes pinzellades poètiques quasi efímeres. Gràcies també a Twitter, la petita editorial Ganzell es va posar en contacte amb Company i Pèries per a publicar en llibre una selecció dels seus escrits, ‘Tuitpoemes i altres tuiteries‘, aparegut després d’una campanya de microfinançament el desembre passat. Ara ja passen per la segona edició, patrocinada en aquest cas per Verytinta, una empresa barcelonina que també s’hi va posar en contacte per Twitter. Per tot plegat no és estranya l’afirmació de Cristina Company, la convidada d’aquesta setmana a ‘L’internauta‘: ‘Aquest llibre és Twitter.’ · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	Cristina Company i Pere Pèries tenien una afecció compartida: escriure petits poemes i piular-los a Twitter. Gràcies a aquesta xarxa social es van conèixer i, des de la diada de Sant Jordi passada, han publicat coordinadament, cadascú des del seu compte particular, poemes curts, haikus i acròstics de menys de cent quaranta caràcters i, és … Continue reading Poemes a ritme de Twitter →	Poemes a ritme de Twitter	news	
https://www.vilaweb.cat/noticies/la-ccma-tornara-a-votar-dema-la-destitucio-de-felix-riera-en-no-obtenir-el-suport-de-dos-tercos-del-consell-de-govern/	24/06/2021	El consell de govern de la Corporació Catalana de Mitjans Audiovisuals no ha aprovat aquest matí el cessament del director de Catalunya Ràdio, Fèlix Riera, perquè no s’ha obtingut la majoria de dos terços necessària per tirar endavant una decisió d’aquest tipus. Demà el consell es tornarà a reunir i en tindrà prou amb majoria simple per aprovar el cessament. El consell de govern està format per dos membres a proposta de Convergència, un d’Unió, un d’ERC, un del PP i un del PSC. No ha transcendit què ha votat cadascú. En cas que el resultat de la votació de demà sigui d’empat, el president de la CCMA, Brauli Duart, pot fer ús del vot de qualitat per fer efectiva la destitució. El president de la CCMA, Brauli Duart, li va comunicar a Riera la seva destitució en una conversa dilluns passat, segons han confirmat fonts de la Corporació. La decisió es produeix pocs dies després de la incorporació de la periodista Rita Marzoa com a nova consellera de la CCMA, a proposta d’ERC. Tot i que la sortida de Riera és imminent no hi ha per ara cap nom sobre la taula per a substituir-lo en el càrrec. Riera, militant d’Unió Democràtica, es va incorporar a la direcció de Catalunya Ràdio el maig del 2012. Segons va informar ahir ‘El Periòdico’, Brauli Duart hauria demanat a Fèlix Riera la dimissió voluntària però aquest s’hi hauria oposat i posteriorment Duart li hauria comunicat que es procediria a la seva destitució en un consell extraordinari, aquest dilluns. Els canvis arriben coincidint amb la ruptura entre Unió i CDC i la confluència de CDC amb ERC de cara al 27-S. Des del punt de vista empresarial, el cessament de Fèlix Riera arriba en un moment de transformació interna i unificació d’estructures dels mitjans que integren la Corporació, que inclou la fusió de diverses àrees i departaments, expliquen des de la CCMA.	El consell de govern de la Corporació Catalana de Mitjans Audiovisuals no ha aprovat aquest matí el cessament del director de Catalunya Ràdio, Fèlix Riera, perquè no s’ha obtingut la majoria de dos terços necessària per tirar endavant una decisió d’aquest tipus. Demà el consell es tornarà a reunir i en tindrà prou amb majoria simple … Continue reading La CCMA tornarà a votar demà la destitució de Fèlix Riera per no haver obtingut el suport de dos terços del consell de govern →	La CCMA tornarà a votar demà la destitució de Fèlix Riera per no haver obtingut el suport de dos terços del consell de govern	news	
https://www.vilaweb.cat/noticies/un-pais-mes-fibrat/	24/06/2021	Per raons comercials i empresarials, al nostre país l’índex de penetració de la fibra òptica a les llars és relativament baix. La decisió de l’operadora ex-monopolística Telefónica de rendibilitzar al màxim la tecnologia ADSL i de frenar l’extensió de la fibra hi té molt a veure, en aquest endarreriment a l’hora de disposar de serveis de connexió a internet d’alta velocitat real. L’alt cost de bastir una xarxa pròpia de fibra ha dificultat també l’aparició d’operadores fortes, com Ono, que miressin d’omplir el buit de Telefónica en aquest sector. Però en l’àmbit més local, sí que hi ha hagut més moviment. Un cas destacat és el de l’empresa manresana Altecom, que des del 2012 comercialitza amb la marca Fibracat el seu servei de fibra a la capital del Bages. Tot i la dimensió local, fa un any i mig va aconseguir que mitjans de tot el món, de Corea a Finlàndia, en parlessin i s’esforcessin a situar en el mapa Manresa quan es va convertir en la primera empresa a comercialitzar connexions amb mil megues de descàrrega, el mes de setembre del 2013. Aquesta fenomenal velocitat és la targeta de presentació d’un paquet de serveis més ampli, com explica Meritxell Bautista: ‘Ara mateix una gran part d’empreses i de particulars de Manresa ja poden accedir a connexions de fibra òptica amb 200, 500 i 1.000 MB reals de descàrrega, a la nostra telefonia mòbil amb les antenes d’Orange i, des de l’1 de gener, a una oferta de canals de televisió per IP.’ Ben aviat Fibracat s’expandirà als municipis veïns i en l’’horitzó del 2020 es vol donar servei a indrets de tot Catalunya, especialment les àrees no urbanes on els competidors no arribin o deixin abandonades. En aquest pla d’expansió de cara al futur immediat, explica Bautista, Fibracat té ben clar com ha de créixer: ‘Volem continuar essent autònoms. Perquè si he de revendre productes i serveis, tinc un problema perquè m’ho marquen absolutament tot: la velocitat, el preu… Aleshores realment mai no arribes a ésser competitiu. Aquesta és la santa realitat, i més en un sector on tot varia molt ràpidament, on l’agressivitat amb preus és absoluta i la competència és fortíssima.’ · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	Per raons comercials i empresarials, al nostre país l’índex de penetració de la fibra òptica a les llars és relativament baix. La decisió de l’operadora ex-monopolística Telefónica de rendibilitzar al màxim la tecnologia ADSL i de frenar l’extensió de la fibra hi té molt a veure, en aquest endarreriment a l’hora de disposar de serveis … Continue reading Un país més fibrat →	Un país més fibrat	news	
https://www.vilaweb.cat/noticies/joan-parra-anem-cap-al-cos-immortal/	24/06/2021	El 9 de gener al matí, l’auditori de la Pedrera de Barcelona es va omplir de gom a gom per a l’últim acte oficial del Tricentenari dels fets del 1714. La jornada Catalunya en el món 3.0 va mirar de sintetitzar les conclusions de la commemoració històrica, però sobretot va intentar de cartografiar les tendències de futur en els terrenys social, econòmic, tecnològic i científic. I és que, com va dir el president Artur Mas en el discurs inaugural, ‘per Catalunya són més importants els trenta anys vinents que no els tres-cents passats’. Un altre dels ponents, el director general del Centre Tecnològic Leitat Joan Parra, ho corrobora a ‘L’internauta’: ‘És una de les millors èpoques de la història de la humanitat per viure, si et dediques a l’àmbit tecnològic.’ ‘Abans les revolucions tecnològiques eren aritmètiques i la gent hi podia conviure i adaptar-s’hi paral·lelament, però ara són exponencials i, si som capaços d’aplicar aquesta mateixa progressió en el camp de la biomedicina, anirem cap al cos immortal.’ S’explica una mica més: ‘L’ésser humà es pot reduir a una suma, molt complexa, de reaccions bioquímiques. Si ho podem parametritzar arribarem al concepte de la medicina personalitzada, una revolució que serà majúscula perquè permetrà de discutir o decidir quants anys viu una persona.’ Però com ho podem assumir, tot això? ‘Ens fa por veure el futur parcialment’, assegura Parra: ‘Veure o imaginar sols una part de la realitat genera en l’ésser humà l’ansietat del desconeixement. Però en l’àmbit tecnològic els avenços sempre són proporcionals. No se n’ha de tenir por, cal estar tranquils perquè la humanitat s’hi sabrà adaptar, a aquestes innovacions de ruptura, encara que portin a canvis socials.’ Cada vegada que hi ha una revolució, de fet, hi ha una resposta de control a la mateixa altura, però que es va reduint amb el temps: ‘És impossible d’aturar la tecnologia’, conclou. I com hi encaixa, el nostre país, en aquesta perspectiva de futur? Doncs Catalunya, creu, s’hauria de posar tres desafiaments: el primer, generar coneixement propi explotant el talent que tenim aquí; el segon, generar valor i fer coses aquí, més que no pas anar a remolc dels altres; i el tercer, mantenir l’esforç per tenir una societat cohesionada. ‘Si això es compleix, el nostre país serà un territori amb futur a la Mediterrània i a la Unió Europea.’ · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les tres de la tarda.	El 9 de gener al matí, l’auditori de la Pedrera de Barcelona es va omplir de gom a gom per a l’últim acte oficial del Tricentenari dels fets del 1714. La jornada Catalunya en el món 3.0 va mirar de sintetitzar les conclusions de la commemoració històrica, però sobretot va intentar de cartografiar les tendències de … Continue reading Joan Parra: ‘Anem cap al cos immortal’ →	Joan Parra: 'Anem cap al cos immortal'	news	
https://www.vilaweb.cat/noticies/la-viquipedia-necessita-editores/	24/06/2021	El 2010 la Universitat de les Nacions Unides va fer l’enquesta més gran sobre la demografia de la Wikipedia. Gràcies a les 176.792 respostes obtingudes, es van poder establir moltes tendències relatives a l’enciclopèdia lliure i oberta nascuda ara fa quasi catorze anys. Per exemple, que el perfil d’editor era el d’un home amb estudis, blanc, expert sovint en informàtica i resident majoritàriament als EUA i Europa. Una altra dada: l’edat mitjana dels col·laboradors era de vint-i-sis anys. I la més preocupant: sols el 12,64% de les persones que hi editaven eren dones. En una enciclopèdia col·laborativa que aspira a reunir tot el coneixement mundial, aquestes dades demostraven massa cruament que una gran quantitat de punts de vista en quedaven perillosament fora. En el cas de la participació (i visió) femenina, des d’aleshores s’ha detectat amb impotència que la xifra d’editores, en comptes de redreçar-se, encara ha baixat més, fins al 9%. ‘Així com la perspectiva de gènere es va introduint a poc a poc en la vida quotidiana, a la Wikipedia les dades empitjoren’, explica Marta Nieto, coordinadora d’una pionera iniciativa centrada a resoldre aquesta escletxa en l’àmbit de la Viquipèdia catalana. Es tracta de Wikidones, una proposta engegada l’estiu passat pel Centre de Cultura de Dones Francesca Bonnemaison, amb el suport de la Regidoria de Dones i Drets Civils de l’Ajuntament de Barcelona i la col·laboració d’Amical Wikimedia i Eduxarxa, per a intentar respondre dues grans qüestions, segons Nieto: ‘Per què no hi som i com hi som.’ I és que des del punt de vista femení, tant a la Wikipedia com a la Viquipèdia hi ha mancances flagrants i, també, biaixos subtils. És evident que en un cas com el de les biografies, les dones hi són infrarepresentades. Per això en una primera fase, fins al final de l’any, Wikidones ha promogut la creació de quatre grans grups de treball temàtics (història, cinema, arts i disseny i ciència i tecnologia), coordinats per expertes vinculades a grups de recerca de coneixement femení a qui es va proposar que ‘entomessin la responsabilitat de convertir-se en mentores, és a dir, que fessin una diagnosi de gènere de la Viquipèdia en la seva àrea’. Les mentores han acompanyat fins ara una seixantena de dones que s’han sumat a la tasca de generar i editar articles amb perspectiva igualitària i feminista. Però la feina de Wikidones, més enllà de proposar quinze o vint entrades biogràfiques bàsiques que no eren fins ara a l’enciclopèdia col·laborativa, també és d’introduir tot un seguit de coneixements, bibliografia i genealogia femenina als articles ja existents. ‘El gran problema és que quan entres a un article qualsevol de la Viquipèdia, especialment els que es refereixen a les poques dones que hi ha, tot és tacat pel domini masculí’, diu Nieto. I en posa un exemple: ‘En els articles revisats pel grup de ciència, totes les entrades de dones que s’han trobat les qualificaven sistemàticament de “deixebles de” i “dones de”. Hem observat que sempre es tendeix a representar la nostra manera de ser al món a través dels homes, subordinades a l’home. Amb un petit canvi en la redacció, de fet, es pot deixar enrere la taca masclista que hi aflora constantment.’ Per tot plegat, continua, ‘la Viquipèdia no és ara mateix un lloc necessàriament còmode per a les dones’. I per això mateix una altra de les funcions de la iniciativa que coordina és posar aquesta qüestió damunt la taula de l’Amical Wikimedia per a avançar cap a una enciclopèdia oberta ‘més habitable i engrescadora per a tothom’. Incloses les dones, el 51% de la població mundial. · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de ‘L’internauta‘ des de VilaWeb o de l’iTunes. · ‘L’internauta‘ també s’emet pel Punt Avui TV, cada diumenge a les cinc de la tarda.	El 2010 la Universitat de les Nacions Unides va fer l’enquesta més gran sobre la demografia de la Wikipedia. Gràcies a les 176.792 respostes obtingudes, es van poder establir moltes tendències relatives a l’enciclopèdia lliure i oberta nascuda ara fa quasi catorze anys. Per exemple, que el perfil d’editor era el d’un home amb estudis, … Continue reading La Viquipèdia necessita editores →	La Viquipèdia necessita editores	news	
https://www.vilaweb.cat/noticies/la-vida-llarga-i-canviant-del-televisor/	24/06/2021	Tot i que seria fàcil de pensar que la irrupció d’internet i les xarxes socials ens ha acabat allunyant de la pantalla del televisor, les dades indiquen justament el contrari. Cada vegada es mira més televisió, constata Toni Roig, professor i expert de la UOC, amb dades de Catalunya: l’any passat, els catalans van passar una mitjana de 250 minuts diaris davant el televisor, el segon consum televisiu més alt de la història rere el del 2012, que fou de 253 minuts. Això sí, la manera de mirar la televisió, i el contingut, sí que han canviat i continuaran canviant. Vivim un ‘boom’ constant d’estris que es volen connectar amb la TV, convertida en una pantalla més a casa: ‘Durant molt de temps s’ha parlat de convergència, que tot convergiria en el televisor, i ara resulta que tenim més dispositius que mai! Cada vegada disposem de més pantalles i consumim més continguts audiovisuals amb tota mena de dispositius i aparells, segons el context.’ I es demana: ‘Això vol dir que la televisió entra en crisi i que té els dies comptats? No: hi ha una fragmentació gaire important, però la televisió continua essent molt present, fins i tot entesa en el sentit més tradicional. S’ha transformat i s’ha reconvertit, però continua com un element important en les nostres vides.’ En aquest ecosistema, Roig detecta tot de fenòmens interessants. En ple auge de les sèries, per exemple, observa que les cadenes televisives convencionals (en obert) han tendit a programar-ne de pròpies perquè són conscients que les grans sèries d’abast i èxit internacional, la gent o bé les mira per mitjans diversos o bé per serveis en ‘streaming premium’. ‘Sèries aparentment de gran èxit al mercat són relegades del ‘prime time’ de les cadenes tradicionals, que en canvi a l’hora d’arrossegar gent als seus canals opten per les pròpies sèries, a la graella o a la carta. És un fenomen relativament nou i que els funciona.’ Roig, a ‘L’internauta’, fa un repàs de molts d’aquests aspectes del mogut panorama televisiu actual, tant des del vessant de la distribució com del dels continguts: els canals de pagament i de subscripció, la TDT, el cable, els portals de ‘streaming’ i a la carta, l’esport en directe, el concepte de ‘smart TV’ i els televisors connectats, els aparells que connecten l’ordinador al televisor… A la part final de ‘L’internauta’, el consultor informàtic Joan Jofra parla avui d’un element bàsic dels ordinadors, dispositius mòbils i molts aparells més del nostre entorn: el sistema operatiu. · Podeu escoltar el programa en format mp3. · També a través d’algunes ràdios locals i des de la Xarxa. · Podeu descarregar el podcast de l’Internauta des de VilaWeb o de l’iTunes. · L’Internauta també s’emet pel Punt Avui TV, cada diumenge a les cinc de la tarda.	Tot i que seria fàcil de pensar que la irrupció d’internet i les xarxes socials ens ha acabat allunyant de la pantalla del televisor, les dades indiquen justament el contrari. Cada vegada es mira més televisió, constata Toni Roig, professor i expert de la UOC, amb dades de Catalunya: l’any passat, els catalans van passar … Continue reading La vida llarga (i canviant) del televisor →	La vida llarga (i canviant) del televisor	news	
https://www.vilaweb.cat/noticies/la-manera-de-guanyar-importa/	24/06/2021	Junts pel Sí ha desencadenat una eufòria palpable que està molt bé. M’agrada molt veure la gent confiant en les possibilitats del propi país. M’agrada que la gent torne a somriure. M’agrada que tothom torne a preguntar què ha de fer, en què ha d’ajudar, m’encanta que s’estenga aquesta sensació de ser un poble en moviment. Però al costat d’això he de dir que detecte comportaments que, sense ser majoritaris, em preocupen. Perquè aquesta volta crec que no es tracta només de guanyar. Aquesta vegada no parlem de formar aquest govern o aquell, no parlem de guanyar aquesta votació o aquella. Les eleccions del 27-S obren la porta a un futur independent i per això crec que cal tenir clar que aquesta vegada guanyar és la cosa més important, però no ho és tot. En la victòria ha d’haver-hi generositat i empatia. No podem fer el país nou que invoquem contra els qui no el volen: l’haurem de fer amb ells. El podem fer malgrat els qui no el volen, això sí, però ens derrotaríem a nosaltres mateixos si el féssem contra ells. Ells també són part de la futura república i en seran una part determinant. Sense els del no no farem el país del sí. I d’una manera molt especial cal repetir una vegada i una altra que no podem fer el país nou que volem sense respectar la discrepància política. I molt particularment la discrepància política dels qui tenim més a prop. I això no són paraules boniques que començarem a fer realitat l’endemà de l’aprovació de la nova constitució. Això ho hem de posar en pràctica especialment ara. A Unió i a Catalunya Sí que es Pot hi ha independentistes. Hi ha gent que s’hi declara, i negar-ho o criticar-ho és un error monumental. Jo puc creure, i ho defense, que políticament van equivocats. Però no puc negar que siguen independentistes. Ni tinc cap dret de fer-ho. Jo puc dir, com dic, que els independentistes hem de votar els partits que deixen clar què faran després del 27-S, Junts pel Sí i la CUP, i que no podem arriscar-nos a donar el nostre vot a partits que no sabem què en faran. Aquesta vegada no. Jo no sé si Rabell o Espadaler el dia que toque votaran sí o no a la independència i simplement no vull arriscar el meu vot. Però per a dir això no cal que negue la realitat ni cal que desvirtue els seus sentiments i les seues propostes. No tots els independentistes són a Junts pel Sí i la CUP, però només Junts pel Sí i la CUP garanteixen la independència. És tan senzill i net com això. És així de directe i alhora és així de respectuós envers els qui no pensen com jo. No tots els independentistes són a Junts pel Sí i la CUP, però només Junts pel Sí i la CUP garanteixen la independència. Ahir vam publicar una molt bona entrevista d’Andreu Barnils a Josep Fontana. El vell historiador diu una vegada i una altra que no ens en sortirem després del 27-S. A Twitter hi va haver reaccions desagradables. Desqualificacions fora de lloc. Jo crec que Fontana és un gran savi, però també em sembla que no acaba d’entendre la dinàmica actual. Ara, l’última cosa que faria és desqualificar-lo a la lleugera només perquè no pensa com jo. Precisament perquè sap tant i ha demostrat la seua honradesa intel·lectual durant tota la vida, això que ell diu és importantíssim. Havent llegit i mastegat tot allò que diu puc estar d’acord amb el que expressa o no. Però no se m’ocorreria mai de menystenir el seu criteri. Novament, perquè nosaltres aquesta vegada no hem de guanyar de qualsevol manera i no podem guanyar, per a ser exactes no podem vèncer, si perdem el respecte a l’altre, si no sabem estimar i apreciar la crítica dels altres. Ni que siga, egoistament, per aquella raó utilitària que Churchill una vegada va definir a la perfecció: ‘Els problemes de la victòria són més agradables que no els de la derrota, però això no vol pas dir que siguen menys difícils.’ I potser que, ara que ja ho tenim tot encarat, comencem a pensar en els problemes, agradables però problemes també, que tindrem després d’haver guanyat. Perquè allò que importa, no ho oblideu mai, és que hem de fer un país on tothom, tothom, visca molt millor que no viu ara.	Junts pel Sí ha desencadenat una eufòria palpable que està molt bé. M’agrada molt veure la gent confiant en les possibilitats del propi país. M’agrada que la gent torne a somriure. M’agrada que tothom torne a preguntar què ha de fer, en què ha d’ajudar, m’encanta que s’estenga aquesta sensació de ser un poble en … Continue reading La manera de guanyar importa →	La manera de guanyar importa	news	
https://www.vilaweb.cat/noticies/greenpeace-alerta-que-una-empresa-britanica-vol-alliberar-a-tarragona-dos-milions-de-mosques-modificades-geneticament/	24/06/2021	Aquesta setmana, segons Greenpeace, s’han conegut els plans de l’empresa britànica Oxitec d’alliberar al medi mosques de l’olivera modificades genèticament a prop de la ciutat de Tarragona. Es tracta d’una manipulació que fa que les larves femelles morin dins de l’oliva. La intenció de la companyia és alliberar fins a 5.000 mosques transgèniques per setmana durant un any, gairebé dos milions en total. Una àmplia coalició d’organitzacions ecologistes, científics i agricultors de països mediterranis com França, Grècia, Itàlia, Portugal i Espanya exigeixen que es prohibeixi l’alliberació d’aquests insectes pels grans riscos que pot comportar tant per a la biodiversitat com per a la producció oliverera. ‘L’alliberament d’insectes modificats genèticament al medi és un experiment perillós que convertirà Espanya en un laboratori a l’aire lliure’, ha alertat la doctora Janet Cotter, de la Unitat Científica de Greenpeace Internacional. ‘Els insectes no respecten les fronteres i l’esterilitat mai és efectiva al 100%. Es podrien escapar de l’àrea d’experimentació i si, com en tants altres assajos, les coses no funcionen segons el previst, serà impossible desmantellar l’experiment’, ha assenyalat. ‘A més, qualsevol tipus de control o retirada d’aquests insectes modificats genèticament seria impossible, encara més que amb els cultius transgènics’, ha conclòs la doctora. Encara no està clar si les administracions han autoritzat l’experiment. En cas afirmatiu, seria el primer cas d’alliberament d’animals modificats genèticament a la Unió Europea. Les mosques OX3097D-Bol olive fly, nom atribuït per l’empresa Oxitec, estan manipulades amb un ADN resultat d’una barreja d’organismes marins, bactèries, virus i altres insectes. La intenció és que les mosques transgèniques mascle s’aparellin amb les mosques femella nadiues i, per tant, introdueixin els seus gens modificats en la població existent. Així, es creu que la població nadiua de mosca de l’olivera decreixerà, la qual cosa eliminaria, presumptament, les pèrdues econòmiques en la producció d’oliva. L’assaig duraria un any i ocuparia una àrea, coberta amb xarxes, de mil metres quadrats. Tot i això, si les mosques s’escapessin podrien dispersar-se sense cap mena de control. La mosca de l’olivera és capaç de propagar-se ràpidament en l’entorn adequat. Amb el temps, la seva descendència podria arribar a estendre’s per tota la regió mediterrània i per regions habitades per poblacions nadiues. ‘Espanya és el primer productor mundial d’oli d’oliva ecològic, amb una extensió de 170.000 hectàrees de cultiu’, ha exposat Víctor Gonzálvez, de la Societat Espanyola per a l’Agricultura Ecològica. ‘Si per qualsevol motiu aquesta oliva entrés en contacte amb les noves larves de mosca modificades, els productors ecològics podrien perdre la seva certificació, i la confiança del consumidor en la producció ecològica es veuria perjudicada’, ha alertat. Actualment, el control de la mosca de l’olivera es porta a terme amb insecticides o mitjançant mètodes biològics com ara trampes, poda sostenible, pràctiques de reg o insectes estèrils irradiats. L’impacte socioeconòmic negatiu d’aquests assajos podria ser ‘immens’, ha lamentat Greenpeace, que té el suport d’una quinzena d’organitzacions d’arreu d’Europa, un terç de les quals són de l’estat espanyol.	Aquesta setmana, segons Greenpeace, s’han conegut els plans de l’empresa britànica Oxitec d’alliberar al medi mosques de l’olivera modificades genèticament a prop de la ciutat de Tarragona. Es tracta d’una manipulació que fa que les larves femelles morin dins de l’oliva. La intenció de la companyia és alliberar fins a 5.000 mosques transgèniques per setmana … Continue reading Greenpeace alerta que una empresa britànica vol alliberar a Tarragona dos milions de mosques modificades genèticament →	Greenpeace alerta que una empresa britànica vol alliberar a Tarragona dos milions de mosques modificades genèticament	news	
https://www.vilaweb.cat/noticies/consells-al-meu-amic-albano/	24/06/2021	Per més que no parlem des que em vas comunicar que et presentaves per Podem i jo et vaig dir que t’equivocaves i que no et donaria suport, continuem essent amics, no? Amics no vol dir, però, deixar passar extralimitacions, sinó més aviat entrar en el debat que planteges i continuar intentant demostrar-te fins a quin punt t’equivoques. I el teu darrer vídeo s’extralimita en la forma i en el fons. L’obsessió contra Mas –saps que penso que no serà Mas qui ens portarà a la independència– et porta a negar la possibilitat de qualsevol relat independentista, més enllà de l’oficial, que saps prou que som molta la gent que no compartim. Però és que, a més, suposo que sense voler-ho, demostres la impossibilitat de complir el teu propi programa. L'obsessió contra Mas –saps que penso que no serà Mas qui ens portarà a la independència– et porta a negar la possibilitat de qualsevol relat independentista Les paraules de Josep Fontana , que consideres probatòries, deuen provar tant la impossibilitat d’una independència a curt termini com la del procés constituent (minut 5:00) que hi ha al teu manifest i, en definitiva, la impossibilitat de qualsevol canvi que vagi més enllà de la pura cosmètica. És que, seguint les rebaixes de Podemos, renunciaràs també als objectius socials? Per què emfatitzes els moments derrotistes del seu discurs i no valores els seus ànims per a continuar lluitant? Per què no repeteixes amb Fontana que la independència no fa cap mal i optes per mantenir, per passiva, el mite infundat de la nació espanyola, pura creació de les oligarquies i de l’exèrcit? Per què barres, ignorant-la, el camí de l’opció independentista d’esquerres, d’una revolució catalana des de la base? Em sap molt greu que vagis per aquest camí i que hagis acabat aliant-te amb la persona que dirigia el sindicat CCOO de Catalunya quan aquest ens va imposar el pla de pensions privat als treballadors públics, per esmentar només una de les seves proeses. I amb ‘la Caixa’ d’administradora, l’entitat financera que més t’agrada. Recordes allò de ‘Espanya antes roja que rota’? Ho deien els feixistes de llavors i ho diuen els d’ara. Però jo crec que no es referien al to roig que tu i jo voldríem. Penso que llavors ja comptaven que algú, des de dins dels rojos, s’encarregaria d’evitar que s’arribés a aquest extrem. El maig del 37 va ser molt, però molt pitjor que les garrotades de Felip Puig a la plaça de Catalunya. Mira que te n’he parlat vegades i ara resulta que tu t’alies amb ells. Perfecte. En el supòsit més que difícil que arribéssiu a formar govern, no doneu Interior a ICV, si us plau. Et constarà que aquests consells, que et dono públicament perquè som amics, em tornaran a costar males cares, enemistats, espero que no la teva. Tan bé que estàvem treballant tots plegats en la Marea Blanca que vam crear, sense aquestes discussions, fins i tot defensant-la davant del sector de la CUP que no va voler formar-ne part… I ara resulta que, en l’últim debat parlamentari sobre la sanitat, és la CUP que ha defensat allò que tu i jo enteníem que deia la Marea Blanca quan parlava de sistema públic de salut, fins al punt de ser tractada d’antisistema, mentre que ICV ha passat com a simple oposició parlamentària, sense mullar-se en excés, com garantint que si ells governen no caldrà desfer tots els consorcis, no caldrà canviar tot el model.	Per més que no parlem des que em vas comunicar que et presentaves per Podem i jo et vaig dir que t’equivocaves i que no et donaria suport, continuem essent amics, no? Amics no vol dir, però, deixar passar extralimitacions, sinó més aviat entrar en el debat que planteges i continuar intentant demostrar-te fins a … Continue reading Consells al meu amic Albano →	Consells al meu amic Albano	news	
https://www.vilaweb.cat/noticies/el-govern-presenta-el-nou-model-de-la-hisenda-propia/	24/06/2021	El president de la Generalitat, Artur Mas, ha tancat aquest migdia la jornada de presentació del nou model d’administració tributària per a Catalunya. Al matí, s’han fet públics deu treballs sobre aquesta matèria que els darrers dos anys han elaborat més de cent experts en els diversos vessants de la fiscalitat. Deu treballs en què s’analitza la futura hisenda pròpia, que ha de ser un dels puntals del nou estat català. ‘Aquest intent de bastir els fonaments de la hisenda pròpia és el més seriós i reeixit que ha fet Catalunya aquests darrers tres segles –ha destacat el president Mas–. Això vol dir que estem a punt, estem preparats. Tenim les idees i tenim les persones i ara calen les condicions polítiques per a dur aquest projecte a la pràctica.’ També ha insistit que hi havia al davant una ‘gran oportunitat de construir quelcom diferent i millor’. I ha afegit: ‘Sense hisenda pròpia no hi ha autogovern. Ho hem viscut i ho vivim ara d’una manera evident. I sense autogovern no hi ha projecte propi.’ ‘La hisenda espanyola és moderna, però no ha evolucionat prou com altres models que es troben a Europa i la resta del món’, ha dit Mas. Per això ha celebrat que l’informe sobre la hisenda pròpia sintetitzi la millor part d’alguns models fiscals, en el moment que cal tenir un sistema fiscal que garanteixi un autogovern efectiu. El projecte de nou model Prèviament, el director del programa per a la definició d’un nou model d’administració tributària de Catalunya, Joan Iglesias, ha explicat que el seu estudi es basava en els models fiscals d’estats com Austràlia o Suècia. El nou model –ha dit– hauria de calcular els resultats fiscals i esbrinar quant es deixa de recaptar, donar més accés a la informació fiscal als contribuents i facilitar la cooperació entre l’administració i els ciutadans. Segons Iglesias, la nova administració ha de ser més eficient, transparent i amb vocació de servei públic, i per això s’ha de passar d’un sistema fiscal basat en el control a un de fonamentat en la cooperació. Tots els documents del nou model d’hisenda pròpia són en aquest enllaç.	El president de la Generalitat, Artur Mas, ha tancat aquest migdia la jornada de presentació del nou model d’administració tributària per a Catalunya. Al matí, s’han fet públics deu treballs sobre aquesta matèria que els darrers dos anys han elaborat més de cent experts en els diversos vessants de la fiscalitat. Deu treballs en què s’analitza la futura … Continue reading Artur Mas, sobre la hisenda pròpia: ‘Estem preparats’ →	Artur Mas, sobre la hisenda pròpia: 'Estem preparats'	news	
https://www.vilaweb.cat/noticies/totes-les-dades-de-la-immigracio-a-catalunya/	24/06/2021	L’últim butlletí monogràfic de la Direcció General per a la Immigració, del Departament de Benestar i Família, és dedicat a la situació laboral de la població estrangera que viu al Principat. S’hi analitzen el volum d’afiliats a la seguretat social, la desocupació registrada i els contractes signats a les oficines del SOC. L’informe es basa en uns quants indicadors, com ara l’Enquesta de Població Activa. Segons l’estudi, l’any passat hi havia 7.780.100 persones a Catalunya, de les quals 1.089.214 eren de nacionalitat estrangera. Això vol dir un 14,5% del total. Els col·lectius més nombrosos Entre els principals col·lectius estrangers que viuen a Catalunya i que són inscrits a la seguretat social, el més nombrós continua essent el marroquí. El 2014 n’hi havia 42.625, molt superior al dels xinesos (24.184), bolivians (18.285), paquistanesos (13.843), equatorians (14.091) i colombians (10.908). Tanmateix, aquests últims anys s’observen dinàmiques oposades. Per exemple, el nombre de marroquins ha baixat de 15.000 respecte del 2005 i cada any disminueix; i el d’equatorians, en nou anys s’ha reduït de 34.000. En el cantó oposat trobem el col·lectiu xinès, que no para de créixer i cada any aporta més inscrits a la seguretat social, tot i la crisi econòmica. Han augmentat sostingudament: si el 2005 n’hi havia 17.000, ara ja són més de 24.000. Autoritzacions de treball El total d’autoritzacions de treball concedides a estrangers ha disminuït d’ençà que va començar la crisi econòmica. Durant el 2013 se’n van concedir 34.623 en total, una sisena part de les 209.675 del 2005. Afiliació a la seguretat social La gràfica representa l’evolució recent dels afiliats a la seguretat social i fa palès que, des del 2007, quan començava la crisi, s’han perdut pràcticament 450.000 treballadors afiliats. Aquesta davallada ha afectat sobretot el col·lectiu estranger i, particularment, els treballadors extracomunitaris, que registren una disminució del 27,5% des de 2007. La situació varia entre nacionalitats: el 2015 el col·lectiu equatorià registra un 30% menys de treballadors afiliats que el 2013, mentre que el nombre de xinesos i paquistanesos ha crescut. Contractació laboral Les dades de contractació laboral sí que són lleugerament més positives per a la població estrangera. Després de cinc anys en què s’havien estancat, el 2014 hi va haver una millora: un total de 481.614 estrangers van ser contractats en alguna feina. De tota manera, encara són molt lluny aquells 840.494 contractats el 2007. Taxa de desocupació La taxa de desocupació indica el pes que té la població desocupada sobre el total de la població activa. Entre els estrangers, sempre ha estat pràcticament del doble. Actualment és d’un 34,2%, el doble que la població catalana (17,6%). Alta taxa d’activitat Entre la població activa, és a dir, el grup de més grans de setze anys, els immigrants residents al Principat tenen una taxa d’activitat del 76,1%, molt per sobre del 60,4% dels catalans. Tanmateix, cal tenir en compte que un 19% dels catalans tenen més de seixanta-quatre anys. Si no són tinguts en compte, la taxa d’activitat entre catalans i estrangers és la mateixa.	L’últim butlletí monogràfic de la Direcció General per a la Immigració, del Departament de Benestar i Família, és dedicat a la situació laboral de la població estrangera que viu al Principat. S’hi analitzen el volum d’afiliats a la seguretat social, la desocupació registrada i els contractes signats a les oficines del SOC. L’informe es basa … Continue reading Totes les dades de la immigració a Catalunya →	Totes les dades de la immigració a Catalunya	news	
https://www.vilaweb.cat/noticies/fem-nos-un-favor-apugem-el-nivell/	24/06/2021	La saviesa popular diu que no hem de fer cas de les enquestes, que les (en)carrega el diable per decantar el vot. Doncs caram, també té el seu què. Si fem la mitjana dels sondatges electorals a l’estat espanyol, per exemple, resulta que els dóna majoria del PP, segona posició per al PSOE, a força distància el bronze per a Podemos i una mossegada de Ciudadanos. La resta són partits sense importància, residuals. Davant d’això, els ‘indepes’ cuitem a difondre els arcs quadricolors amb l’etiqueta #fadaralisma, i clavem un cop de colze als del ‘sí que es pot’ com volent dir: ‘Ui, sí que es pot, eh?’ I també els dediquem articles cofois explicant la gimcana de la reforma constitucional, que si dos terços del Congreso, dos terços del Senado –aquests són difícils, perquè no hi va ningú–, que si avança les eleccions estatals, que si torna-hi al Congreso i torna-hi al Senado i fes un referèndum i nananà… com si als nostres adversaris dialèctics els importés una merda, com es reforma la constitució: el problema és Mas, el rei dels corruptes i de les retallades. El ‘reductio ad Masum’ ho arrasa tot. Si la independència fos al seu gust, Catalunya Sí que es Pot no s’hi giraria d’esquena, per això no som adversaris, només passa que anem per camins diferents. Uns ja hem assumit que el projecte ‘indepe’ aplega tantes sensibilitats que no es pot fer al gust de cadascú, i uns altres consideren que si no és al seu gust, que tots castigats sense pati. D’aquesta manera, CSQEP deixa sense pati la gent d’esquerres del Junts pel Sí reduint-ne la complexitat i fent de la proclama ‘és la llista per a fer president Mas’ una proposta en si mateixa, cosa que suggereix a qui no vulgui complicacions que la independència és un passatemps burgès ordit per desatendre els catalans que passen gana. Dels arguments fàcils i complexos, ja en vam parlar la setmana passada, així que no ens hi estendrem. Tothom ho sap, que en una nova Catalunya autonòmica el president Mas es desintegraria a l’acte, i amb ell les retallades i la corrupció, per això l’autonomia continua essent l’opció bona. Elemental, estimat Watson. Doncs no. Què hi fem, els ‘indepes’, entrant en aquest joc de simplificacions barates? Què hi fem, recitant la gimcana de la reforma constitucional als polítics del ‘sí que es pot’, o enviant-los fotos del Pedro Sánchez amb la megaestanquera darrere, o recordant-los el Pablo Iglesias dient ‘per poder tractar de la qüestió territorial, és necessari un procés constituent a Espanya’? Vejam, que som en campanya: els polítics no canviaran d’opinió. Fem-nos un favor: deixem d’atorgar-nos punts per cada #cataclasca i portem-los al terreny incòmode de les argumentacions. Als qui ens venguin una reforma d’Espanya per a reformar Catalunya, els hem de demanar quin és el pla secret que fa més fàcil canviar dos governs (el Congreso i el Parlament) que canviar-ne un de sol. Deixem de llistar-los les suspensions del TC de la llei de pobresa energètica, de l’impost sobre els dipòsits bancaris, de la llei que grava l’energia nuclear, i demanem-los com s’ho faran per esquivar un TC blindat fins el 2020. Si l’excusa per a preferir quatre anys de Rajoy o de Sánchez a divuit mesos de Mas és l’emergència social de Catalunya, que ens ho justifiquin més enllà del Mas és caca. Als qui venguin que la justícia social pot ser independent de l’alliberament nacional hem de cridar-los a esprémer-se les neurones amb els de la CUP, perquè puguem comparar programes. I així, amb tot. Si Mahoma no va a la muntanya, blablablà. Tenint com tenim milions de dades, d’estudis, d’informes, de sondatges, llibres blancs, infografies i conferències per a parar un AVE, cada dia que el debat es desvia interessadament cap al Mas és caca és un dia perdut per a la intel·ligència humana. Tant en un país independent com en un de dependent, ja ho vam dir un dia, hi serem els mateixos que som ara: els de dretes, els d’esquerres i els del mig. Si us plau, prou de ximpleries, que estem fent un país. Tots els qui volem la igualtat i la justícia social, ‘indepes’ o ‘depes’, tenim la responsabilitat d’apujar el nivell del debat, i això no és un prec, és una urgència. Encara que sigui per a demostrar-nos els uns als altres que sí, que de debò estem per fer un país millor, i no una còpia del que som ara. marta.rojals@mesvilaweb.cat	La saviesa popular diu que no hem de fer cas de les enquestes, que les (en)carrega el diable per decantar el vot. Doncs caram, també té el seu què. Si fem la mitjana dels sondatges electorals a l’estat espanyol, per exemple, resulta que els dóna majoria del PP, segona posició per al PSOE, a força … Continue reading Fem-nos un favor: apugem el nivell →	Fem-nos un favor: apugem el nivell	news	
https://www.vilaweb.cat/noticies/el-foc-dodena-continua-actiu-pero-el-perimetre-no-ha-crescut-mes-aquesta-nit/	24/06/2021	Noranta dotacions dels Bombers de la Generalitat continuen remullant la zona de l’incendi que va començar diumenge a Òdena i que ahir es va considerar estabilitzat. Segons les darreres dades, el foc ha cremat unes 1.235 hectàrees de les comarques de l’Anoia i del Bages. Durant tota la nit, el cos d’emergències ha controlat el perímetre i en aquests moments dedica els esforços a detectar i atacar els punts calents que, per la topografia del terreny, tenen un difícil accés. ‘Els tenim visualitzats i controlats’, explica Ramon Dinarès, cap de guàrdia dels Bombers. Aquest matí ja hi ha més tranquil·litat al punt de comandament situat al municipi d’Òdena i s’espera que durant el dia es pugui entrar a la fase definitiva de control. El conseller d’Interior, Jordi Jané, va explicar ahir que el foc era en fase de control i va agrair la feina de tots els agents que hi han treballat. Una secada excepcional Les comarques on hi ha hagut l’incendi són de les més perjudicades per la secada d’aquest estiu i de la manca de pluja de tot el semestre. Segons l’índex de precipitació estàndard (IPE), que avalua el dèficit o excés de precipitació, la zona afectada sequera extrema. D’una altra banda, a l’estació meteorològica de Sant Salvador de Guardiola (Bages), només s’havien acumulat 124.8 mil·límetres cúbics des de l’1 de gener fins ahir, quan la mitjana d’aquest període és de 316.6 mm. Segons les darreres dades del cos d’agents rurals, la superfície cremada és de 1.235,52 hectàrees. La major part és arbrada (889,78 hectàrees). Però també n’hi ha de conreu (186,32), matoll (126,92); pastures (19,34), terreny urbà (10,43) i terreny improductiu (2,73). El municipi més perjudicat per l’incendi és el Bruc, amb 628,08 hectàrees. També n’han sortit afectats els termes municipals de Castellfollit del Boix, amb 433,59 hectàrees; Sant Salvador de Guardiola, amb 128,07; Òdena, amb 38,38; i Castellolí, amb 7,39. Vegeu els piulets que s’estan publicant sobre l’incendi: #IFOdena tuits	Noranta dotacions dels Bombers de la Generalitat continuen remullant la zona de l’incendi que va començar diumenge a Òdena i que ahir es va considerar estabilitzat. Segons les darreres dades, el foc ha cremat unes 1.235 hectàrees de les comarques de l’Anoia i del Bages. Durant tota la nit, el cos d’emergències ha controlat el … Continue reading Els bombers remullen la zona del foc d’Òdena per evitar revifades →	Els bombers remullen la zona del foc d'Òdena per evitar revifades	news	
https://www.vilaweb.cat/noticies/el-temps-de-cada-cosa-de-raquel-ricart-un-relat-del-temps-personal/	24/06/2021	Na Raquel Ricart és de Bétera (Camp de Túria), al peu de la Calderona i a quatre passes del cap i casal valencià. Venint d’una família de tradició i passió teatrals, no ha pogut defugir alguna incursió dramatúrgica, per més que la seva passió sigui de narrar, una passió que s’empara de lectors i jurats, que li han premiat totes les obres que ha escrit. Atenció: són obres de gèneres molt diversos: detectivesc, juvenil, crònica familiar, futurisme… I en cada una, hi aborda qüestions vives, de tractament poc còmode: la mort enduent-se un infant, l’adopció i la inseguretat, l’homosexualitat desballestant la vida familiar, la relació de parella marginal, l’amor impossible, la bipolaritat. La lectura de ‘El temps de cada cosa’ m’ha suggerit algunes notes, potser trivials, que tot seguit s’esbossen. Primera. ‘El temps de cada cosa’ és un relat del temps personal. En substància, el temps personal és un temps instantani, el temps de la consciència que condensa tots els moments en un. Qui no ha sentit o llegit mai que en estats extrems, com el de la imminència de la mort, la vida es fixa en una mena de fotograma únic i global? Doncs bé, El temps de cada cosa transcorre entre el punt que un home es vol morir perquè ja no pot viure i el moment que es deleix de viure perquè no es pot morir. I entre aquests dos punts, que obren i tanquen la narració, entre aquests dos moments que no són més que un instant de consciència dilatat, s’enclou tota la vida d’un individu que ha viscut sense acabar de viure, des de la seva ascendència a la seva progènie, amb anhels i agonies, albes i tenebres. Segona. Sosté un amic que allò que fa d’un objecte una obra d’art és que ho contingui tot; que si el contingut és parcial (en el tema, en l’enfocament o en el tractament…), ja no és art, sinó artifici; però contenir-ho tot no és pas que hi hagi de tot, que sigui un calaix de sastre, sinó que copsi un univers. Ara, l’univers, entès com un inabastable giravolt de galàxies, no pot contenir-se en una obra, per extensa i per intensa que es presenti. Tota obra és, per força, limitada, i si és limitada, com pot ésser total? La resposta és la pregunta invertida: si la totalitat no es conté en la limitació no és res; tot es conté en l’embrió. Una obra pot ésser, doncs, com el gran esclat, o ‘big bang’, amb què l’existència s’origina i s’expandeix inconteniblement en l’univers. Talment, en ‘El temps de cada cosa’ hi ha un embrió de totalitat que s’expandeix a cada lectura: hi ha el mal insondable i el bé que sublima, l’amor que purifica i l’amor que profana, la vida trepitjada i la vida esclatosa, la dona que condemna i la dona que salva, llum i tenebra, misèria i grandesa, i el dolor, el dolor embolcant-ho tot. Tercera. El temps de cada cosa es construeix com un tapís, amb fils de colors diverses, cadascun lligant-se i nuant-se amb molts d’altres, sense perdre’s ni desfer-se, per transfigurar-se en el tot del tapís. Hi ha un teixit fet amb elements tan diversos que semblen incompatibles, però que es van trobant, situant i definint-se en l’esplendor del conjunt. És una estructura complexa, intricada, en què tot va aixecant-se a poc a poc, amb una solidesa que no permet dubtes sobre la construcció, encara que no albirem què serà o com serà. Alhora, és tan subtil que sembla que no n’hi hagi, que no s’aguanti gràcies a una enginyeria inventiva i meticulosa, sinó per art d’encantament. Però l’encantament és, si de cas, el del lector, endut per la sostinguda epifania del relat, la d’aquest home que es mor. D’aquest home que es mor, en neix ell mateix i tot allò que l’ha dut a morir-se: la passió per la bellesa, per l’amor que no és mai allò que és i menys encara allò que ens pensem que és o que volem, el dolor que és l’enamorat indefectible de la vida, l’ascendència que no volia fer-nos com som, la progènie que no és mai nostra, la gravetat emocional que ens fa caure i caure, la quotidianitat que ens aclapara, les il·lusions que ens fan de mirall, etc., etc. Quarta. Tota aquesta enginyeria fabuladora, aquesta capacitat de construir un món, aquesta tècnica depurada, és indispensable per a construir un relat, però no bastaria encara a fer-ne una obra d’art. Hi cal alguna cosa més, alguna cosa que doni ànima al relat. I aquesta cosa és l’alè poètic. Poètic, que vol dir paraula creadora, perquè confereix existència a allò que diu, tant si és una nova entitat, com si és un aspecte nou d’un element quotidià qualsevulla. Perquè diu el món amb noms que no en sabíem, i per tant el recrea; perquè desvetlla realitats que dormien sota paraules cansades, ermes de tan dites, i en renovella el sentit més pregon; perquè evoca i fa ressonar, així mateix, veus poètiques altres. Cinquena. ‘El temps de cada cosa’ és una obra literària. I encara que ‘literària’ signifiqui feta de lletres, en realitat vol dir feta de llengua; no pas de llengua en estat brut, de xerrameca, sinó de llengua in-formada, reblerta de forma, prenys de forma, de la forma que, en la nostra tradició, és cosmos, ordre, bellesa (formós); forma, finalment, en un doble sentit: conceptual, concebent sentit i deslliurant-lo; i verbal, acotxant cada mot en un discurs precís, concís, que no sigui un poti-poti insuls, i autèntic, o sia amb gust d’aire, de foc, de terra i d’aigua, els quatre elements que, segons els primers filòsofs grecs, constituïen l’univers, aquell gust que ‘El temps de cada cosa’ ens retorna. Si voleu comprar el llibre ‘El temps de cada cosa’, de Raquel Ricart, podeu trobar-lo a la botiga de VilaWeb.	Na Raquel Ricart és de Bétera (Camp de Túria), al peu de la Calderona i a quatre passes del cap i casal valencià. Venint d’una família de tradició i passió teatrals, no ha pogut defugir alguna incursió dramatúrgica, per més que la seva passió sigui de narrar, una passió que s’empara de lectors i jurats, … Continue reading ‘El temps de cada cosa’ de Raquel Ricart: un relat del temps personal →	'El temps de cada cosa' de Raquel Ricart: un relat del temps personal	news	
https://www.vilaweb.cat/noticies/lfmi-assegura-que-per-ara-la-crisi-de-grecia-no-ha-causat-cap-contagi-significatiu-a-leurozona/	24/06/2021	El Fons Monetari Internacional assegura que la crisi a Grècia ‘per ara no ha provocat un contagi significatiu’ a la resta de l’eurozona, però avisa que encara hi ha el risc que ‘ressorgeixin les tensions financeres’. En el seu informe sobre l’estat de l’economia mundial, l’FMI diu que el ‘corralito’ grec i el referèndum, ‘juntament amb l’augment de la incertesa sobre la possibilitat i el tipus d’ajut futur de la comunitat internacional’ han provocat un ‘augment pronunciat dels diferencials dels bons sobirans grecs’. Arran de la crisi grega, l’organisme dirigit per Christine Lagarde recomana a l’Eurozona implementar mesures quan sigui ‘oportú’ per ‘gestionar els riscos, si es materialitzen’. ‘Els desenvolupaments a Grècia per ara no han provocat un contagi significatiu. La presa d’accions polítiques en el moment oportú podria ajudar a gestionar aquests riscos si es materialitzen’, assegura l’FMI en el seu ‘World Economic Outlook’, un informe que analitza l’estat de l’economia mundial. L’organisme internacional adverteix, també, que l’augment de la prima de risc en alguns països de l’Eurozona ‘redueix’ l’efecte positiu de la recuperació econòmica i crea també ‘alguns riscos que ressorgeixin les tensions financeres’. Per tot plegat, l’FMI recomana que es mantingui una política monetària ‘acomodativa’ per ‘continuar donant suport a l’activitat econòmica i augmentar la inflació cap als nivells buscats’. Lagarde insta els països amb marge fiscal a fer una major inversió en infraestructures i ‘relaxar’ els impostos. Pel que fa les economies ‘altament endeutades’, l’FMI avisa que ‘el camí de la consolidació fiscal ha de trobar l’equilibri apropiat entre la reducció del deute i la imposició d’un llast en l’activitat econòmica’. Finalment, l’organisme internacional també demana que s’implementin les reformes estructurals, que continuen sent ‘urgents a les economies avançades, ja sigui per fer front al llegat de la crisi o per augmentat el potencial productiu’. Previsions econòmiques sense grans canvis A l’informe, l’FMI també publica les seves previsions econòmiques per les principals economies mundials, i manté intactes les projeccions per Espanya. Així, el Fons prediu un creixement del 3,1% del PIB espanyol pel 2015 i del 2,5% pel 2016. A nivell de l’Eurozona, la previsió és de l’1,5% i l’1,7%. A Alemanya els pronòstics també es mantenen a l’1,6% i l’1,7% pels propers anys, a França en l’1,2% i l’1,7%, i a Itàlia el PIB pujarà un 0,7% aquest any i un 1,2% el vinent. L’informe no inclou dades macroeconòmiques de Grècia. Pel que fa a l’economia mundial, l’FMI admet una petita disminució del 0,2% en el ritme de creixement, que passaria a ser del 3,3% aquest any i del 3,8% el vinent. La davallada provindrà, principalment, dels Estats Units, on l’FMI projecta una rebaixa del 0,6% i del 0,1% en les previsions pels propers dos anys, que quedarien en un creixement del 2,5% per enguany i un 3% el 2016.	El Fons Monetari Internacional assegura que la crisi a Grècia ‘per ara no ha provocat un contagi significatiu’ a la resta de l’eurozona, però avisa que encara hi ha el risc que ‘ressorgeixin les tensions financeres’. En el seu informe sobre l’estat de l’economia mundial, l’FMI diu que el ‘corralito’ grec i el referèndum, ‘juntament … Continue reading L’FMI assegura que de moment la crisi de Grècia no ha causat cap contagi significatiu a l’eurozona →	L'FMI assegura que de moment la crisi de Grècia no ha causat cap contagi significatiu a l'eurozona	news	
https://www.vilaweb.cat/noticies/els-arqueolegs-aconsegueixen-trobar-el-tancament-de-la-zona-sud-del-jaciment-de-lassut-de-tivenys/	24/06/2021	Tivenys (ACN).- La setzena campanya ha durat sis setmanes i s’ha centrat en la delimitació sud del jaciment. És la zona on s’enfoquen els treballs des de l’any passat, i un dels objectius d’aquest 2015 era trobar el tancament de l’assentament. Segons l’arqueòleg responsable del Grup de Recerca Seminari de Protohistòria i Arqueologia (GRESEPIA) de la URV, Jordi Diloli, “els treballs han estat un èxit, ja que s’ha posat al descobert un mur de delimitació del jaciment en aquest sector, de més de metre i mig d’ample, que actuaria com a muralla i que delimita una passadís d’accés en el qual hi ha diverses escales de pedra, possiblement un dels principals accessos al poblat des de la plana fins al cim del turó”. “Aquest passadís retalla la roca convertint-se en alguns trams en una rampa, o emprant sistemes d’escales per vèncer el desnivell”, ha explicat el responsable. El poblat es desvetlla així en una de les seves fases, Assut 2, segons Diloli, “com un assentament ibèric força important, amb un urbanisme complex, dels més interessants de les Terres de l’Ebre”. Cal recordar que abans de la construcció del poblat ibèric hi ha dues fases més antigues. La primera, Assut 0, corresponent al segle VII a.C., i la segona, Assut 1, més ben coneguda, caracteritzada per la construcció d’una gran torre, durant el segle VI a.C. A finals del segle V a.C. comença la construcció del poblat ibèric, que perdura fins a finals del segle II a.C. o inicis de l’I a.C. Els treballs pretenen, precisament, recuperar aquest assentament, un dels pocs de la zona que manté una ocupació ininterrompuda durant tot aquest període protohistòric. Així mateix, com cada any des del 2012, s’ha efectuat el Curs d’Arqueologia de L’Assut, amb l’assistència de 21 estudiants, procedents de diverses universitats, que han compartit els treballs d’excavació amb els investigadors del GRESEPIA. El curs d’arqueologia, de format setmanal, està pensat per alumnes que volen aprofundir en aquesta disciplina, i s’ha desenvolupat entre els dies 29 de juny i 18 de juliol, en tres torns. Les campanyes arqueològiques es van iniciar l’any 2000 i van tenir un fort impuls a partir de l’any 2009, quan el jaciment arqueològic va ser adquirit per la URV. Si bé fins l’any 2013 l’espai de recerca arqueològica va ser fonamentalment el cim del turó, on s’erigien les estructures més ben conservades, a partir de 2014 es va decidir actuar a la vessant sud, on havien aparegut alguns murs que feien evident l’existència d’un urbanisme en pendent força interessant. Les tasques efectuades aquest any pel grup GRESEPIA, que van acabar el passat divendres dia 24 de juliol, han estat subvencionades pel Ministeri d’Economia i Competitivitat, per la Diputació de Tarragona i per la Universitat Rovira i Virgili. Es preveu continuar amb les intervencions al jaciment durant el 2016.	Tivenys (ACN).- La setzena campanya ha durat sis setmanes i s’ha centrat en la delimitació sud del jaciment. És la zona on s’enfoquen els treballs des de l’any passat, i un dels objectius d’aquest 2015 era trobar el tancament de l’assentament. Segons l’arqueòleg responsable del Grup de Recerca Seminari de Protohistòria i Arqueologia (GRESEPIA) de … Continue reading Els arqueòlegs troben el tancament de la zona sud del jaciment de l’Assut de Tivenys →	Els arqueòlegs troben el tancament de la zona sud del jaciment de l'Assut de Tivenys	news	
https://www.vilaweb.cat/noticies/jane-goodall-els-diners-shan-convertit-en-un-deu-i-aqui-ens-hem-equivocat/	24/06/2021	‘Hem de poder aconseguir una massa crítica de jovent que entengui que es necessiten els diners per a viure, però no s’ha de viure pels diners. Els diners s’han convertit en un déu i aquí ens hem equivocat.’ Amb aquesta claredat i contundència s’ha expressat l’antropòloga i primatòloga britànica Jane Goodall (Londres, 1934), que ha guanyat el XXVII Premi Internacional Catalunya, un premi que rebrà aquesta tarda al Palau de la Generalitat. Per Goodall, quan hom en té prou per a viure és feliç, però quan s’intenta aconseguir més diners, l’índex de felicitat baixa. Una nova visió de la biosfera Ambaixadora per la pau de les Nacions Unides i ‘dama’ de l’imperi Britànic, Goodall és una de les més importants expertes en conducta animal, gràcies a la tasca que ha acomplert durant més de cinquanta anys al Parc Natural de Gombe, a Tanzània, on ha estudiat el comportament dels ximpanzés. Tot aquest temps de recerca ha proporcionat troballes úniques sobre l’etologia dels ximpanzés. Les dades de la investigació es tracten a l’Institut Jane Goodall de la Universitat de Duke, que té una seu a Barcelona. Un altre dels seus programes s’anomena TACARE, i es basa en l’aplicació de mètodes científics per a conservació de la biodiversitat. El jurat del premi va reconèixer que les aproximacions científiques de Goodall no han servit sols per a descobrir la vida dels grans simis, sinó que han donat a la humanitat una nova visió de la biosfera. La premiada s’ha mostrat honorada i confiada que el guardó ajudarà que la gent entengui la feina que duu a terme la seva fundació: ‘Cal que hi hagi més gent de la nostra banda, més voluntaris que se’n facin membres perquè el món sigui un lloc millor’, ha dit. ‘El jovent no es pot rendir’ Per Goodall, la societat no es pot rendir davant la destrucció del món. ‘Vaig començar a treballar amb gent jove quan em vaig adonar que es rendien. Molts joves estaven deprimits i enfadats i eren apàtics’, ha dit. Per això, ha demanat que no es pensés de manera global, sinó que la persona se centrés en el dia a dia. Tot i les dificultats de conscienciació i d’actitud, ha manifestat que tenia cinc raons per l’esperança: ‘l’energia i el compromís del jovent, el cervell humà meravellós, la naturalesa en llocs on pot tenir una segona oportunitat, les xarxes socials amb missatges que arriben a molta gent i l’esperit humà que no es pot dominar’. I ha reblat: ‘Jo no em rendiré mentre sigui viva. Si perdem l’esperança, si els joves la perden, llavors sí que ens haurem de rendir.’ Així mateix, ha defensat que els animals haurien de rebre alguns dels drets que reben els humans. ‘Honestament –ha afegit– hi ha drets humans que es violen a tot el món cada dia.’ Ha mostrat el desig que es canviï la manera com es tracten els animals als cors dels éssers humans. Catalunya, un exemple Segons Goodall, ‘Catalunya ha capitanejat l’esforç de reconèixer que els animals tenen emocions i de preocupar-se pels animals de companyia, pels gossos, perquè aquests són essers vius que mereixen el nostre respecte.’ Ha remarcat que la prohibició dels toros era ‘absolutament fantàstica’ i que esperava que ara es fes això mateix amb els correbous. També ha apuntat que a Catalunya i a Barcelona hi ha esforços que es fan perquè el zoo de la capital catalana sigui del segle XXI. El president de la Generalitat, Artur Mas, lliurarà el XXVII Premi Internacional Catalunya (PIC) a Goodall aquesta tarda al Palau de la Generalitat. A l’acte, també hi participaran Xavier Rubert de Ventós i el físic Jorge Wagensberg, membre del jurat.	‘Hem de poder aconseguir una massa crítica de jovent que entengui que es necessiten els diners per a viure, però no s’ha de viure pels diners. Els diners s’han convertit en un déu i aquí ens hem equivocat.’ Amb aquesta claredat i contundència s’ha expressat l’antropòloga i primatòloga britànica Jane Goodall (Londres, 1934), que ha … Continue reading Jane Goodall: ‘Els diners s’han convertit en un déu i aquí ens hem equivocat’ →	Jane Goodall: 'Els diners s'han convertit en un déu i aquí ens hem equivocat'	news	
https://www.vilaweb.cat/noticies/com-es-possible-la-vida-a-la-terra/	24/06/2021	L’origen de la vida, o biopoesi, es va poder produir en el nostre planeta, potser diverses vegades, poc després que hi hagués aigua líquida. Si la biopoesi es va produir a Venus i Mart en algun moment de la seva història «geològica», potser no va continuar en cap d’aquests planetes. El que va fer possible el manteniment de la vida a la Terra va ser el desenvolupament dels ecosistemes, o ecopoesi, que va evitar l’esgotament dels elements biogènics de la superfície del planeta, cosa que hauria ocorregut en un temps màxim de 200 o 300 milions d’anys, i que hauria provocat l’extinció primigènia de la vida. Des de llavors, l’establiment de les cadenes tròfiques, en què els productes del metabolisme d’uns organismes serveixen de nutrients per a altres, permet el reciclatge de la matèria. Aquesta aparició d’ecosistemes va ser essencial perquè en tant que l’energia solar és aparentment il·limitada, no succeeix el mateix amb la matèria que hi ha sobre la Terra. Aquest comportament dels microorganismes, aprofitament màxim de l’energia i reciclatge de la matèria, va assegurar la continuïtat i permanència de la vida sobre la Terra. L’activitat dels primers ecosistemes va determinar l’evolució posterior del planeta, que fins fa ara aproximadament 1.800 milions d’anys va tenir com a únics habitants els procariotes. Els procariotes són membres essencials de la biosfera perquè són components indispensables dels ecosistemes que fan possible el funcionament de tots els cicles biogeoquímics. Els dos enzims fonamentals de la biosfera, la rubisco (que fixa el CO2 a una pentosa en el procés de la fotosíntesi) i la nitrogenasa (complex enzimàtic que converteix el N2 de l’aire en nitrogen orgànic), són produïts exclusivament per procariotes. La rubisco la tenen la majoria dels bacteris fotosintètics i els cloroplasts (que són descendents dels cianobacteris). La nitrogenasa la tenen molts bacteris lliures i alguns de simbionts (Rhizobium, etc.) de lleguminoses i d’algunes altres plantes. Els microorganismes són els principals, si no els únics, responsables de la degradació d’una gran varietat de compostos orgànics, com ara la cel·lulosa, l’hemicel·lulosa, la lignina i la quitina (els compostos orgànics més abundants a la Terra). Si no fos per la degradació microbiana, tota aquesta matèria orgànica s’acumularia en els boscos i sediments. A més, els microorganismes són els principals responsables de la degradació de compostos químics tòxics derivats de l’activitat antropogènica, com ara els bifenils policlorats (PCB), les dioxines, els plaguicides, etc. Els microorganismes, a més, tenen un paper fonamental en el reciclatge dels gasos atmosfèrics, i són, per exemple, els responsables de l’efecte «hivernacle». Per tant, per una banda sustenten la vida al nostre planeta, però, paradoxalment, per l’altra són la causa de l’augment global de la temperatura, amb la qual cosa posen en perill la vida (dels eucariotes). De microorganismes procariotes n’hi ha per tot arreu. La ubiqüitat dels procariotes es basa en cinc característiques principals que s’han perdut en l’evolució posterior: (i) la mida petita, que els permet una gran capacitat de dispersió; (ii) la variabilitat, que els permet ocupar nínxols ecològics molt diversos; (iii) la flexibilitat metabòlica, que els permet tolerar condicions ambientals desfavorables i adaptar-se ràpidament a altres condicions; (iv) la plasticitat genètica (o gran capacitat de transferència horitzontal de gens), que els permet recombinar i recol·lectar els caràcters favorables; i (v) la capacitat d’anabiosi o «letargia» (transformant-se en formes no actives, però que continuen vives), que els permet persistir durant molt de temps (fins a milions d’anys en alguns casos), tot esperant que tornin les condicions ambientals adequades. Tots els éssers vius depenen de la vida procariota. Els procariotes són presents en tots els llocs on la vida pot existir, en una extensa varietat de condicions ambientals, des de les «ideals» (ideals, òbviament des del punt de vista dels «macroorganismes») a ambients extrems (impensables per als animals, els fongs i les plantes). Sense el coneixement dels microorganismes tindríem una visió limitada de la biologia: no coneixeríem que la vida es pot estendre a condicions extremes de temperatura, salinitat o pH; només coneixeríem la fotosíntesi aeròbia i oxigènica (quan, en realitat, es va originar en els procariotes com a anaeròbia i anoxigènica), i creuríem que els éssers vius més longeus són, per exemple, les sequoies, que no superen els 1.000 anys, però que, en realitat, són unes «jovenetes» comparades amb les endòspores de ‘Bacillus’. La Terra és una gran roca en l’espai, però una roca viva amb múltiples canvis de forma. En uns 5.000 milions d’anys més a partir d’ara, el nostre Sol es convertirà en una estrella gegant vermella, expandint-se i cremant tots els planetes al seu voltant, igual com li va passar a la seva estrella predecessora. Ni els bacteris, que han habitat el nostre planeta des de l’origen de la vida i han sobreviscut més de 30 extincions massives, podran escapar a la catàstrofe. O sí? Alguns científics pensen que les endòspores o altres formes de resistència bacteriana han escapat de la Terra en petits fragments despresos per impactes violents d’asteroides. Des de llavors, aquests polissons microbians vaguen per l’espai exterior buscant nous planetes per habitar i «conquerir». Llig l’article sencer a la web de Mètode. Ricard Guerrero. Membre de l’Institut d’Estudis Catalans i director acadèmic de la Barcelona Knowledge Hub de l’Academia Europaea. Mercé Berlanga. Professora agregada interina del departament de Microbiologia i Parasitologia. Universitat de Barcelona. Carles Puche. Il·lustrador, Barcelona.	L’origen de la vida, o biopoesi, es va poder produir en el nostre planeta, potser diverses vegades, poc després que hi hagués aigua líquida. Si la biopoesi es va produir a Venus i Mart en algun moment de la seva història «geològica», potser no va continuar en cap d’aquests planetes. El que va fer possible … Continue reading Com és possible la vida a la Terra? →	Com és possible la vida a la Terra?	news	
https://www.vilaweb.cat/noticies/per-que-nomes-piquen-els-mosquits-femella/	24/06/2021	Respon Carles Martín Cantarino (professor titular d’Ecologia del departament de Ciències del Mar i Biologia Aplicada i coordinador de l’Aula de la Ciència. Universitat d’Alacant): La resposta pot ser simple en essència, i de segur molta gent ja la coneix: només piquen els mosquits femella perquè necessiten la sang, no tant com aliment, sinó per a produir ous. De fet, un mosquit, mascle o femella, pot viure molt bé sense picar, llepant tan sols substàncies sucroses, com el nèctar de flors. Però una femella no pondrà ous (o, en algunes espècies, només uns pocs) si no aconsegueix trobar un vertebrat a qui xuplar-li la sang. La raó és que una dieta de nèctar, tot i ser molt energètica, no proporciona quasi proteïnes (aminoàcids) ni altres substàncies necessàries per a la generació d’ous, l’oogènesi. I això s’ha comprovat experimentalment: si s’injecta un bon combinat d’aminoàcids a un mosquit femella, aquest produirà ous sense haver d’ingerir sang. Però la resposta ens planteja immediatament moltes altres preguntes, preguntes que la investigació recent està començant a resoldre i que presenten un interès científic (i humanitari) notable. Perquè qualsevol assumpte relacionat amb els mosquits ens interessa i molt. Una primera qüestió, potser la més òbvia, però de cap manera banal per a un biòleg: per què eixa dependència de la sang quan la immensa majoria de femelles d’insectes, incloses les d’altres dípters (com la mosca comuna) no tenen cap problema en pondre ous sense xuplar-nos la sang? Els mosquits, com tants altres insectes que presenten metamorfosi, tenen una doble vida: la larvària i la d’adult. La vida de l’adult depèn i s’explica en bona part a partir del que ha sigut quan era larva. Les larves dels mosquits, estrictament aquàtiques, colonitzen medis de vegades pobres en nutrients: l’aigua que queda en un pot abandonat en un solar urbà o l’aigua de pluja d’un clot, per exemple. Aconsegueixen desenvolupar-se ràpidament en aquests ambients efímers i transformar-se en un mosquit adult en un temps rècord aprofitant molt eficaçment els aminoàcids i nutrients disponibles. Però l’adult, després de la metamorfosi, ja no tindrà quasi reserves per a la producció d’ous, procés que necessita una bona quantitat d’eixes substàncies, i n’haurà d’obtenir pel seu compte… Per exemple xuplant sang d’un vertebrat, que les conté en abundància. És una demostració de com l’evolució reïx en generar organismes capaços d’adaptar-se a quasi qualsevol circumstància. Per a compensar les limitacions del desenvolupament larvari ha produït el mosquit femella, una veritable màquina especialitzada en la difícil tasca d’aprofitar la sang. Però xuplar sang té els seus problemes. Un d’ells és que la sang, malgrat tot, és un aliment poc equilibrat: té moltes proteïnes, sí, però una concentració baixa de glúcids o lípids, els combustibles més eficaços per a sostenir el metabolisme. I ja sabem que els mosquits, per volar, necessiten bastant energia: aletegen entre 250 i 500 voltes per segon. Per això no és estrany que els mosquits, també les femelles, mantinguen la dieta de substàncies sucroses, perfecta per al seu metabolisme quotidià. També hi ha el problema del ferro. Tot i ser necessari per a l’oogènesi del mosquit, la sang el conté en una concentració massa alta (com sabem, forma part de l’hemoglobina) i, per ser un oxidant potent, pot ser perillós per a l’organisme. Els mosquits, per això, posseeixen mecanismes ben ajustats que neutralitzen l’ió Fe i n’eliminen l’excés, com mostren investigacions recents. Però sobretot els mosquits femella han de superar el fet que l’organisme dels vertebrats, lògicament, disposa de mecanismes bastant eficients per a evitar qualsevol pèrdua de sang. Per abordar aquesta qüestió fixem-nos abans en un altre aspecte intrigant de la picada del mosquit: el simple fet, experimentat per tothom, que «fa mal», que «cou». I per què cou la picada del mosquit? No és una pregunta estúpida: si quan t’extrauen sang en una donació o en l’anàlisi amb una xeringa no sents a penes mal, per què molesten tant les picades dels mosquits, a voltes durant molt de temps, tot i que un mosquit extrau menys d’una goteta de sang? No es tracta d’una qüestió mecànica: de fet, l’aparell picador del mosquit femella està tan perfeccionat tècnicament que resulta més subtil que qualsevol agulla clínica: segons alguns estudis recents, fins i tot podria servir com a model per a dissenyar un sistema d’inserció d’agulles clíniques menys molestes que les actuals, que millorarien la vida dels que han de sotmetre’s a insercions hipodèrmiques contínues. Aleshores? Doncs bé: les picades couen perquè els mosquits femella no tan sols perforen la pell amb el seu subtil aparell xuplador i extrauen sang dels capil·lars, sinó sobretot perquè hi injecten saliva abans de començar a succionar. Eixa intrusió de les molècules alienes que conté la saliva del mosquit és la que provoca una reacció en l’organisme en forma de prurit i, a voltes, fins i tot produeix reaccions al·lèrgiques greus en persones sensibles o si les picades són nombroses. Llig l’article sencer a la web de Mètode. Llig més ‘perquès’ a la web de Mètode. Si voleu participar en la secció ‘Els perquès de Mètode’, envieu-nos una pregunta sobre qüestions científiques amb una fotografia al correu metode@metode.cat. Si resulta seleccionada i publicada, un expert en la matèria la respondrà de manera senzilla i divulgativa, i a més aconseguireu de regal la nostra última monografia, ‘Científics lletraferits’.	Respon Carles Martín Cantarino (professor titular d’Ecologia del departament de Ciències del Mar i Biologia Aplicada i coordinador de l’Aula de la Ciència. Universitat d’Alacant): La resposta pot ser simple en essència, i de segur molta gent ja la coneix: només piquen els mosquits femella perquè necessiten la sang, no tant com aliment, sinó per … Continue reading Per què només piquen els mosquits femella? →	Per què només piquen els mosquits femella?	news	
https://www.vilaweb.cat/noticies/les-noves-tecniques-sequenciacio-genomica-permetran-identificar-desapareguts-de-la-guerra-civil/	24/06/2021	Barcelona (ACN).- Científics de la UPF i de la UAB han aplicat les tecnologies de seqüenciació de darrera generació per identificar mostres d’ADN molt deteriorades. Això ha aportat “resultats extraordinaris”, en paraules de l’investigador Jaume Bertranpetit, que obren una nova porta per als familiars de víctimes de la Guerra Civil enterrades en fosses comunes. Fins ara la identificació d’aquestes restes es feia morfològicament. Però les anàlisis genètiques actuals permetran ‘assignar o descartar amb tota la fiabilitat’ identificacions de restes òssies de desapareguts, subratlla Ferran Casals, cap del Servei de Genòmica de la UPF. Per fer-ho possible cal també crear una banc d’ADN dels familiars de desapareguts. Assumpció Malgosa, investigadora de la Unitat d’Antropologia Biològica de la UAB, ha remarcat que per fer possible aquestes identificacions cal comptar amb ADN d’algun familiar de segona generació. És a dir, ‘un nebot o un nét’ perquè contenen com a mínim un 25% d’herència genètica. Cent euros per persona Ferran Casals, cap del Servei de Genòmica de la UPF, ha explicat que van rebre l’encàrrec del Departament de Governació. Van contactar amb l’empresa Ilumina, líder al món en la nova seqüenciació, que va acceptar col·laborar perquè també suposava ‘un repte per a ells’. Aquestes tècniques no s’havien aplicat mai en restes que contenien un ADN tan deteriorat. Jaume Bertranpetit, investigador de l’Institut de Biologia Evolutiva (UPF-CSIC), ha subratllat que l’aplicació d’aquestes tècniques de seqüenciació de darrera generació per a la medicina forense -i més concretament per a la identificació de restes òssies tan deteriorades com les de soldats enterrats en fosses comunes- suposa un pas ‘pioner’ que ha donat uns resultats ‘extraordinaris’. A més, a un preu molt més assequible, ‘uns 100 euros’ per persona. Fossa de Gurb Així, les anàlisis practicades amb la tecnologia d’Ilumina sobre les mostres ja recollides a la fossa de Gurb, excavada l’any 2008, ara han permès obtenir molta més informació que possibilitarà conèixer la identitat dels difunts si els familiars vius accedeixen a creuar-la amb el seu ADN. Casals ha conclòs que ‘les noves tècniques faran possible, si hi ha voluntat política, obtenir tota la informació genètica dels soldats desapareguts’. Però per identificar-los caldrà que tot aquell ciutadà que sospiti que té algun ésser estimat enterrat en alguna fossa pot participar enviant saliva en un tub perquè s’inclogui el seu ADN en un banc. Els investigadors demà es reuniran amb els promotors del Banc d’ADN de la UB per estudiar vies per compartir informació.	Barcelona (ACN).- Científics de la UPF i de la UAB han aplicat les tecnologies de seqüenciació de darrera generació per identificar mostres d’ADN molt deteriorades. Això ha aportat “resultats extraordinaris”, en paraules de l’investigador Jaume Bertranpetit, que obren una nova porta per als familiars de víctimes de la Guerra Civil enterrades en fosses comunes. Fins … Continue reading Cerquen descendents dels republicans enterrats a fosses per identificar-ne els ossos →	Cerquen descendents dels republicans enterrats a fosses per identificar-ne els ossos	news	
https://www.vilaweb.cat/noticies/el-pp-canvia-les-cares-a-catalunya-i-el-pais-valencia-amb-lala-mes-dretana/	24/06/2021	El Partit Popular ha començat a fer canvis a Catalunya i al País Valencià, i ha optat per posar-hi cares visibles de l’ala més dretana. Xavier García Albiol serà finalment el cap de llista del partit a les eleccions del 27-S i prendrà el relleu a Alícia Sánchez-Camacho, que plega de la seva vida parlamentària a Catalunya. El PP català, doncs, opta per un perfil polèmic, d’un home que ha estat fortament criticat per les polítiques antiimmigració i el discurs xenòfob que ha proclamat. Per una altra banda, al País Valencià, el comitè executiu del PP ha elegit de presidenta Isabel Bonig, ex-consellera d’Infrastructures, Territori i Medi Ambient. Albiol, entre la xenofòbia i l’atac a Ciutadans ‘Netejant Badalona’ va ser el lema xenòfob del PP per a les eleccions a Badalona, amb García Albiol al capdavant. Durant tota la legislatura, ja havia fet servir aquest discurs com a arma electoral. SOS Racisme el va portar als tribunals per haver repartit fulletons que vinculaven la immigració romanesa, justament acompanyat d’Alícia Sánchez-Camacho. Finalment, va ser absolt. Albiol ha deixat anar frases com ara: ‘No vull immigrants que han vingut a robar, delinquir i fer la vida impossible a Badalona’ o ‘Els alumnes autòctons són condemnats a anar a l’escola amb immigrants’. Ara serà ell que encapçalarà la llista del PP a les eleccions del 27-S. Hi anirà acompanyat d’Andrea Levy, elegida no fa pas gaire vice-secretària d’Estudis i Programes del PP espanyol. ‘Més enllà dels qui fan xivarri i es mouen molt, hi ha un projecte que defensa els interessos d’aquells que amb naturalitat ens sentim catalans i espanyols, independentment de si el seu sentiment va més cap al federalisme o l’autonomisme.’ Això ho deia Albiol ahir, a la presentació de la candidatura, on va fer valer el seu currículum electoral. No va voler deixar passar l’ocasió d’arremetre contra Ciutadans, partit amb el qual el PP es disputa un sector de votants. ‘Jo hauria pogut fer com Albert Rivera. En el moment més complicat de la història política de Catalunya, agafar els trastos i anar-me’n a Madrid perquè em donessin copets a l’esquena, m’aplaudissin i em diguessin que guapo que sóc. Però no, Catalunya no es pot permetre que la gent que creiem que en aquests moments podem fer-hi aportacions ens n’anem a Madrid.’ Isabel Bonig, el relleu d’Alberto Fabra Francisco Camps va posar Alberto Fabra al capdavant del PP valencià i de la Generalitat fa quatre anys, quan els casos de corrupció el van obligar a dimitir. Després dels resultats electorals del 24 de maig proppassat, ara el PP ha volgut tornar a fer canvis. Fabra se’n va al senat espanyol i l’ex-consellera Isabel Bonig esdevé nova presidenta del partit al País Valencià. Protegida de Camps i Carlos Fabra, Bonig forma part de l’ala més extremista de la dreta i és coneguda amb el sobrenom de ‘Thatcher de la Vall d’Uixó’. Després del fracàs electoral del PP de Fabra, el partit s’ha afanyat a canviar la cara més visible de la formació. Bonig va ser elegida ahir, per aclamació, pel comitè executiu i la junta directiva del PP al País Valencià, en una reunió presidida per la secretària general del PP espanyol, María Dolores de Cospedal. Bonig també serà d’ara endavant la portaveu del grup parlamentari del PP a les corts. A la reunió d’ahir, Bonig va parlar de ‘l’acte de generositat del president Fabra’ i va reivindicar la feina de l’ex-president al capdavant del PP i de la Generalitat, ‘en un moment molt complicat en què calia prendre decisions molt difícils, però sempre prioritzant les necessitats dels ciutadans i garantint els pilars de la societat del benestar’. I, mirant endavant, va dir que la missió del PP seria ara ‘encapçalar la regeneració i la millora de la qualitat democràtica, amb la introducció de noves fórmules de participació’.	El Partit Popular ha començat a fer canvis a Catalunya i al País Valencià, i ha optat per posar-hi cares visibles de l’ala més dretana. Xavier García Albiol serà finalment el cap de llista del partit a les eleccions del 27-S i prendrà el relleu a Alícia Sánchez-Camacho, que plega de la seva vida parlamentària … Continue reading Albiol i Bonig: la dreta més extremista s’apodera del PP →	Albiol i Bonig: la dreta més extremista s'apodera del PP	news	
https://www.vilaweb.cat/noticies/el-patrimoni-documental-de-marti-de-riquer-ingressa-a-larxiu-nacional-de-catalunya/	24/06/2021	Barcelona (ACN).- El patrimoni documental de l’escriptor i filòleg Martí de Riquer, l’Arxiu del Llinatge Riquer, comtes de Casa Dávalos, s’ha cedit en comodat a l’Arxiu Nacional de Catalunya (ANC) per a la seva preservació i difusió. El fons està integrat per 433 pergamins, el més antic de l’any 1156 i el més recent del 1612. A banda, hi ha 77 arxivadors amb la documentació en suport paper: Especuls, herència, censos, capbreus, comptabilitat, inventaris, plets i tota la documentació pròpia d’un arxiu d’una família de la noblesa catalana, a més de 28 manuscrits. El conseller de Cultura, Ferran Mascarell, ha destacat la “gran aportació” a investigadors perquè puguin beneficiar-se de la feina feta per moltes generacions. Per la seva banda, el director en funcions de l’Arxiu Nacional de Catalunya, Francesc Balada, ha remarcat que “l’arxiu del Llinatge Riquer té valor, no només en la forma, sinó en el contingut, hi ha documentació molt significativa”. Es tracta d’un arxiu nobiliari que inclou els documents històrics dels Riquer, juristes de Lleida i senyors d’Albatàrrec; dels Remolins, senyors de Vimfaro; dels Sabater, senyors de Benavent; dels Agullana, senyors de Palau Sator; i dels Gallegos, comtes de Casa Dávalos, a més de la documentació d’altres famílies relacionades i emparentades. “Els arxius tenen una vida bastant agitada lligada a la família” ha afirmat l’historiador Borja de Riquer, i ha afegit que “era una gent que ho guardava tot. Pots seguir tot el que feia la família amb un detall exhaustiu”. Fruit de la història dels Riquer, el seu arxiu es considera molt rellevant per al coneixement de la història medieval, moderna i contemporània de Catalunya, essent un fons essencial per alguns fets històrics com són les guerres carlines. La part més important del fons és la copiosa correspondència familiar i política, conservada íntegra (un cas excepcional), que va permetre a Martí de Riquer la redacció d’una obra mestra, les Quinze generacions d’una família catalana, publicada per Planeta l’any 1979 i reeditat per Quaderns Crema el 1998.	Barcelona (ACN).- El patrimoni documental de l’escriptor i filòleg Martí de Riquer, l’Arxiu del Llinatge Riquer, comtes de Casa Dávalos, s’ha cedit en comodat a l’Arxiu Nacional de Catalunya (ANC) per a la seva preservació i difusió. El fons està integrat per 433 pergamins, el més antic de l’any 1156 i el més recent del … Continue reading El patrimoni documental de Martí de Riquer ingressa a l’Arxiu Nacional de Catalunya →	El patrimoni documental de Martí de Riquer ingressa a l'Arxiu Nacional de Catalunya	news	
https://www.vilaweb.cat/noticies/cartes-amb-el-meu-cosi-andalus/	24/06/2021	Tinc un cosí andalús –dels molts que tinc– que de tant en tant em demana per tot això del procés i la independència. Fa poc que se’m queixava que no em podia seguir gaire els piulets i articles perquè és massa mandrós per anar a cal Google Translate, de manera que l’altre dia li vaig enviar un parell de vídeos en espanyol perquè se situés: els de les entrevistes a Raül Romeva i David Fernàndez a la Sexta. Me’n va donar les gràcies i em va escriure: «Jo sóc partidari al cent per cent que un poble tingui la llibertat de decidir, de manera que estic totalment d’acord amb la defensa de la independència. Si s’ha de votar perquè Catalunya sigui independent, em sembla perfecte, digui què digui la constitució. Fins i tot estic d’acord amb la desobediència. Per aquí això no és benvist, vés a saber per quines raons i quantes. Molts consideren que Catalunya pertany a Espanya i no se’n parli més. Trobo que demostren una gran intolerància. Tot aquest odi i animadversió cap a Catalunya que es respira per aquí no fa sinó empitjorar la vostra perspectiva de la resta de l’estat. L’altre dia vaig llegir un article de Suso de Toro que crec que explica perfectament per on van les coses. Quan surt el tema a la feina o a qualsevol conversa sempre dic el mateix: llibertat per a votar i per a decidir. És el mínim! Petons,» El bescanvi de correus el devia fer pensar sobre la qüestió, perquè l’endemà em va tornar a escriure: «Avui he temptejat gent de la feina sobre el tema i han sortit un fotimer de preguntes. Hi ha gent de tota mena: el que diu que els catalans se’n vagin a fer la mà (fatxes que al final acaben coincidint amb la independència, ja veus quines coses); qui diu que us penseu que Espanya us roba i és en Pujol qui us ha fet creure la mentida mentre ell s’enduia els calés. N’hi ha que coincideixen amb el dret de decidir, uns que diuen que aneu enganyats i no us expliquen la veritat i uns altres que creuen que hauríem de votar tots. N’han sortit algunes preguntes: Votem tots o voten només els empadronats a Catalunya? Per què? Suposem que el resultat de la votació a Catalunya és un 55% a favor i un 45% en contra: no s’agafaria pels pèls, la independència? En cas d’independència, Espanya pagaria les pensions dels catalans? I ara una pregunta que et faig de cosí a cosina, de sang a sang: quin sentiment tan profund és aquest que tens per a anhelar la independència? Et sents diferent de mi? Jo em sento andalús. Però de gent millor i de pitjor, n’hi deu haver tanta aquí com allà. O és només una qüestió política? Dóna’m una raó convincent.» Tot just ara li he respost: «Cosinet, No em sento diferent de tu. Com a persones humanes ens deuen preocupar coses força similars. Però tu et sents andalús (així m’agrada!) i jo, catalana. I això no vol dir ni que t’estimi menys ni que renegui dels meus ascendents ni de la meva sang. N’estic ben orgullosa, de la meva família andalusa! Però quan parlem de sentiments passa que sovint són viscerals i no necessàriament s’han d’entendre amb la raó. I durant aquests últims anys Catalunya s’ha anat carregant de raons. El problema, no el tenim amb els espanyols –que, com dius, hi ha de tot. El tenim amb el govern, amb aquest Reino de España que fa segles que ens nega l’existència i ens colla. Ara no és moda recórrer a arguments històrics, però no cal que et parli de Felip V ni del decret de Nova Planta. No cal que et digui que aquí hi havia un poble amb unes lleis i una llengua que li van ser arrabassades. Tampoc no cal que et parli de com va patir la cultura catalana durant la guerra i el franquisme i com se’ns va tornar a negar la llengua i la identitat (i, guaita, encara resistim!). Tampoc no és moda fer servir aquest argument, perquè volem fer un país on no hi hagi discriminació per raó de llengua i tenim un munt de castellanoparlants independentistes. Però, si et sóc sincera, va ser una de les primeres raons per les quals em vaig fer ‘indepe’: perquè és l’única manera que la nostra llengua no desaparegui. I una llengua és una manera d’entendre el món. I ja que hi som: com t’imagines que se sent un nen o un adolescent que cada estiu, quan va de vacances a Andalusia, sent com li van dient ‘el catalán’ i ‘por qué habláis en catalán entre vosotros?’, i que si ‘los catalanes’ per aquí i ‘los catalanes’ per allà? No, no parlem en català per molestar: és la llengua en què pensem i somiem, la materna, la més profunda, inconscient i natural. M’he desviat una mica del tema… Anem als comentaris dels teus companys de feina. Sobre els fatxes, res a dir, amb els antidemocràtics no es pot dialogar. Justament és aquesta l’actitud del govern espanyol. Sobre en Pujol, poca cosa a dir i res a defensar, vergonya i terrabastall. A alguns sectors de l’estat els ha interessat d’explotar que l’argument ‘indepe’ era el de ‘Espanya ens roba’ per presentar-nos com una colla d’insolidaris i egoistes. A mi em sembla òbvia la solidaritat territorial i la redistribució econòmica, però sense perjudicis, i el dèficit fiscal és una realitat. Concretament, una realitat de més de 15.000 milions. I si parlem de dèficit, no passem per alt el de les infrastructures: les inversions de l’estat han caigut en picat d’uns anys ençà. T’he explicat mai les meves odissees turmentoses amb la Renfe? Finalment: no sé qui pot dir que anem enganyats, però ho trobo insultant. Algú pot creure que dos milions i mig de persones puguin viure enganyades, de debò? Sobre les preguntes sorgides que em fas. La independència de Catalunya l’han de votar els catalans, que són la població afectada i interessada. No té sentit que es voti a tot l’estat. De fet, no s’ha fet mai enlloc. Fa unes setmanes, al referèndum de Grècia van votar els grecs. A ningú no se li va acudir que haguessin de votar tots els europeus. Al referèndum d’Escòcia, van ser els escocesos i només els escocesos els qui van votar sobre si independitzar-se del Regne Unit o no. I així ‘in aeternum’. Sobre el resultat de la votació que planteges: no se m’acut de dir sinó que és així com funciona en democràcia. En tot cas, la decisió és important per a totes dues bandes. No seria encara més agafat pels pèls un 45% en contra de la independència? És una minoria massa ajustada per a decidir una cosa tan important, no trobes? Un 51% és massa just per a marxar d’Espanya però un 49% no ho és per a quedar-s’hi? Si es volen majories qualificades, s’han d’exigir a totes dues bandes; si no, uns vots valdrien més que uns altres, i la democràcia no va així. Finalment, em demanes si Espanya hauria de pagar les pensions dels catalans. No, de manera que no cal que patiu per això. El sistema de pensions espanyol és de repartiment, que vol dir que les cotitzacions dels qui treballen es van repartint entre els jubilats de cada moment. No es guarden els diners del contribuent per pagar la pensió quan es jubili. De manera que Espanya no haurà de pagar cap pensió a cap català, sinó que ens les pagarem nosaltres. No sé si he resolt tots els teus dubtes, però ja saps on sóc si en tens més. A veure quants de la feina en pots convèncer! Tinc moltes ganes de baixar a veure-us. Hem de fer un altre sopar d’aquells de pernil salat i passar-nos les hores xerrant (i ‘alcahueteando’) a glops d’aigua fins que surti el sol. Un petó, Bel PD: De propina, et passo l’enllaç a una entrevista a Gabriel Rufián, de qui et parlava en un altre mail. »	Tinc un cosí andalús –dels molts que tinc– que de tant en tant em demana per tot això del procés i la independència. Fa poc que se’m queixava que no em podia seguir gaire els piulets i articles perquè és massa mandrós per anar a cal Google Translate, de manera que l’altre dia li vaig … Continue reading Cartes amb el meu cosí andalús →	Cartes amb el meu cosí andalús	news	
https://www.vilaweb.cat/noticies/de-zaplana-a-bonig/	24/06/2021	Eduardo Zaplana va ser nomenat president de la Generalitat Valenciana el 3 de juliol de 1995. Cinc anys abans, l’abril del 1990, un jutge de València havia ordenat la detenció de sis persones, entre les quals hi havia Naseiro i Salvador Palop, regidor del PP en aquesta ciutat. Les converses enregistrades tenien Zaplana de protagonista, que és qui va fer la carrera política més profitosa de tots els participants en les trucades telefòniques. En aquell moment presidia el PP d’Alacant. El suposat objectiu dels integrants de la xarxa era obtenir comissions per al finançament del PP i fer-se milionaris. Judicialment, el cas no va arribar enlloc pels errors del jutge Luis Manglano. El 1997, Zaplana va impulsar la construcció d’una obra faraònica: Terra Mítica. Aquest parc temàtic va costar a l’erari públic més de 400 milions d’euros. El parc va fer suspensió de pagaments i té una llarga llista de creditors. En aquests anys de màxima esplendor, el PP valencià va teixir al seu voltant una xarxa ideològica que aplegava conservadors, liberals, centristes i regionalistes. El 10 de juliol de 2002, com a recompensa, Zaplana va ser nomenat ministre de Treball i Seguretat Social, per la qual cosa va haver de renunciar a la presidència del País Valencià, càrrec que va cedir a José Luis Olivas Martínez. El 29 de juny de 2015, aquest president accidental va ser detingut per la unitat central operativa (UCO) de la guàrdia civil, juntament amb alguns ex-alts càrrecs de Bancaixa i del Banc de València, acusat d’estafa i malversació. Francisco Camps va ser nomenat cap de llista del PP valencià a les eleccions autonòmiques que s’havien de fer l’any següent, el 2003, que el PP va guanyar amb majoria absoluta. Es va convertir en el president dels grans esdeveniments esportius (Copa de l’Amèrica de vela, circuit urbà de fórmula 1, Nou Mestalla), culturals (Ciutat de les Ciències) o religiosos (visita del papa de Roma)… I també va tenir l’honor de patrocinar el nou aeroport de Castelló, sense llicència perquè s’hi enlairessin avions. Francisco Camps, a més a més, va tenir temps de lliurar una croada personal contra qualsevol institució o persona sospitosa de ser catalanista, contra associacions culturals com ara Acció Cultural del País Valencià, amb sancions milionàries o amb el tancament dels repetidors de TV3. Anys més tard, el Tribunal Suprem anul·là aquestes sancions. El 20 de juliol de 2011, Francisco Camps va anunciar la dimissió a causa dels seus problemes judicials, relacionats amb casos de corrupció. El nou president de la Generalitat seria Alberto Fabra, alcalde de Castelló, sense cap lligam familiar amb Carlos Fabra, president de la Diputació de Castelló, ni tampoc cap relació amb el ‘cas Gürtel’, requisit indispensable per a ocupar la presidència de la Generalitat. Semblava que el Partit Popular valencià obria una porta a la regeneració política. El flamant president, durant l’etapa d’alcalde no havia dubtat a fer servir el seu perfil de Facebook per defensar l’emissió de TV3 al País Valencià. ‘Sembla mentida que al segle XXI es limiti la possibilitat que les persones puguem triar el mitjà de comunicació que desitgem sintonitzar’, va escriure. En responsabilitzava el govern de José Luis Rodríguez Zapatero, i l’acusava directament de no concedir un múltiplex que, al seu parer, hauria permès les emissions legals d’aquesta cadena al territori valencià a través de la TDT. Com a alcalde de Castelló va anunciar la presentació, per part del grup municipal del PP, d’una moció per a forçar el govern espanyol a emprendre les actuacions necessàries per garantir el senyal de TV3 en condicions de legalitat. ‘Ja n’hi ha prou de prohibicions!!!’, insistia. El 29 de novembre de 2013, el president de la Generalitat Valenciana, Alberto Fabra, va justificat el tancament de RTVV al·legant que tenia un cost excessiu i es negava a ‘tancar cap hospital ni cap col·legi’ per mantenir la televisió i la ràdio públiques. Dels 2.500 milions gastats en els divuit anys del PP al poder, gairebé la meitat corresponen a la Ciutat de les Arts i les Ciències (CACSA). Pressupostada en una mica més de 300 milions pel govern socialista de Joan Lerma, el cost definitiu es disparà fins a 1.200 milions d’euros. A més a més, el megaprojecte de Santiago Calatrava acumula pèrdues, any darrere any, de més de 60 milions d’euros. Els tentacles de la ‘trama Púnica’ esquitxen el País Valencia i el govern d’Alberto Fabra. El sumari judicial del cas no solament revela com funcionava la trama, liderada per l’ex-senador i ex-conseller madrileny Francisco Granados, sinó que també deixa entreveure les estretes relacions que els principals implicats havien establert amb el poder polític a tots els nivells, inclòs el govern central, la comunitat de Madrid i el govern valencià, diputacions i una infinitat d’ajuntaments. Els investigadors sospiten que empresaris relacionats amb la trama estaven disposats a finançar il·legalment la campanya del PP valencià a les eleccions del maig. Tot i això, Alberto Fabra ha pogut acabar el seu mandat, encara que la corrupció i el mal govern li han passat factura a les urnes. A causa dels mals resultats del PP a les eleccions a les Corts Valencianes del 2015, el 26 de maig passat Fabra va anunciar que no es presentaria a la reelecció com a president del Partit Popular de la Comunitat Valenciana. El 27 de juny va cessar oficialment com a president del Consell de Govern de la Generalitat Valenciana i va ser succeït per Ximo Puig, del Partit Socialista. El 28 de juliol va comunicar la renúncia i va ser triada la seva successora, Isabel Bonig, que prengué el relleu en la presidència del Partit Popular de la Comunitat Valenciana i de portaveu a les Corts. Bonig havia estat consellera d’Infraestructures, Territori i Medi Ambient de la Generalitat Valenciana i, fins a la seva elecció, coordinadora general del partit. A Bonig no li serà fàcil de regenerar un partit fragmentat i infectat fins al moll de l’os pel virus de la corrupció. Però sembla que aquest repte no li fa gens de por, com diu ella: ‘M’encanta que em diguin “Isabel la Catòlica” o “la Thatcher” [sobrenom que li va posar Javier Moliner]. Sóc guerrera, ho reconec. M’encanten els mítings i el cos a cos, i estic orgullosa de ser de dretes, política, del PP, espanyola i valenciana.’ A Bonig, igual que els altres presidents del Partit Popular valencià, la jutjarà l’hemeroteca.	Eduardo Zaplana va ser nomenat president de la Generalitat Valenciana el 3 de juliol de 1995. Cinc anys abans, l’abril del 1990, un jutge de València havia ordenat la detenció de sis persones, entre les quals hi havia Naseiro i Salvador Palop, regidor del PP en aquesta ciutat. Les converses enregistrades tenien Zaplana de protagonista, … Continue reading De Zaplana a Bonig →	De Zaplana a Bonig	news	
https://www.vilaweb.cat/noticies/el-govern-aprova-el-pla-estrategic-daccio-exterior-per-promoure-i-defensar-catalunya-a-europa-i-al-mon/	24/06/2021	El Govern ha aprovat aquest dimarts definitivament el Pla Estratègic d’Acció Exterior i de Relacions amb la Unió Europea, que fixa les línies d’actuació de la Generalitat en matèria internacional durant el quadrienni 2015-2018. El document identifica i ordena els objectius polítics, operatius i instrumentals en relació amb l’acció exterior per tal d’assolir una major coordinació i coherència entre totes les iniciatives i accions exteriors que duen a terme les diferents unitats de la Generalitat. Amb l’aprovació d’avui, la Secretaria d’Afers Exteriors i de la Unió Europea, adscrita al Departament de la Presidència, començarà de forma immediata l’aplicació executiva del Pla. Aquest Pla, analitzat pel Govern el mes de maig passat, va ser validat dilluns passat pel Consell d’Acció Exterior i de Relacions amb la UE en la seva primera trobada constitutiva, que va ser encapçalada pel president Mas. Aquest ens, juntament amb el Pla aprovat, forma part de la Llei d’Acció Exterior i la seva opinió i consulta en relació amb els plans estratègics és preceptiva abans de la seva aprovació definitiva. Una trententa d’entitats, institucions i organitzacions formen part del Consell d’Acció Exterior. En conseqüència, durant els darrers mesos el document ha estat sotmès a consulta i s’hi han incorporat propostes sorgides de la participació d’entitats i organitzacions de la societat civil amb una activitat internacional, així com de les comunitats catalanes a l’exterior. En coherència amb la Llei d’Acció Exterior, el document reitera la vocació europeista i mediterrània de Catalunya, la necessitat de cercar el màxim consens en la presa de decisions i en el disseny de les estratègies generals de l’acció exterior, la voluntat de dotar-la de la màxima coherència transversal i la intenció de dotar-la de la màxima transparència. El Pla Estratègic d’Acció Exterior i de Relacions amb la UE 2015-2018 es concep com un instrument bàsic per ordenar, impulsar i reforçar la política d’acció exterior de la Generalitat. El text fixa quatre objectius estratègics, que són la promoció i la defensa de Catalunya a Europa i al món a través de la internacionalització de l’economia, la cultura i el coneixement del país; el reforçament de la vocació europeista i mediterrània de Catalunya i la defensa dels seus interessos davant les institucions d’àmbit europeu i mediterrani; la contribució als objectius globals generals: la pau, la seguretat col·lectiva, els drets humans, el desenvolupament sostenible, el multilateralisme i la justícia social, entre d’altres, i promoure una diplomàcia més moderna i eficaç, que doni suport i servei als catalans a l’exterior i els faciliti un major protagonisme. Aquests quatre objectius principals es desplegaran mitjançant 17 objectius operatius i 143 línies d’actuació, que es concretaran en les mesures que han de dur a terme els departaments del Govern, els ens i organismes adscrits o que en depenen. A nivell operatiu, l’acció exterior serà dotada de tres instruments sense els quals no seria possible l’execució correcta del Pla. En primer lloc, s’ampliaran i professionalitzaran les estructures governamentals de l’acció i el servei exterior de Catalunya. En segon lloc, es pretén reforçar el marc de relacions bilaterals de Catalunya amb països tercers i bastir aliances amb altres actors, xarxes i organismes internacionals. Finalment, es reforçarà la participació de Catalunya amb les institucions i els òrgans de la UE. El document també preveu crear mecanismes interns i externs de seguiment i avaluació, els quals anualment realitzaran informes d’execució, que analitzaran el grau d’assoliment d’un conjunt d’indicadors que reflecteixen els avenços en els objectius. Per exemple, un cop aprovat avui pel Govern, el document s’enviarà al Parlament de Catalunya perquè pugui ser debatut amb les forces polítiques amb representació a la Cambra catalana, que faran un seguiment del grau de compliment durant els quatre anys de vigència. Al final del període d’implementació del projecte es presentarà un informe final del Pla Estratègic d’Acció Exterior com a document d’anàlisi del compliment dels objectius estratègics definits. El document haurà de servir, a més, com a pas inicial de reflexió per a la definició del següent pla quadriennal per al període 2019-2022.	El Govern ha aprovat aquest dimarts definitivament el Pla Estratègic d’Acció Exterior i de Relacions amb la Unió Europea, que fixa les línies d’actuació de la Generalitat en matèria internacional durant el quadrienni 2015-2018. El document identifica i ordena els objectius polítics, operatius i instrumentals en relació amb l’acció exterior per tal d’assolir una major … Continue reading El govern aprova el pla estratègic d’acció exterior per a promoure i defensar Catalunya al món →	El govern aprova el pla estratègic d'acció exterior per a promoure i defensar Catalunya al món	news	
https://www.vilaweb.cat/noticies/gabriel-rufian/	24/06/2021	D’independentistes provinents de la immigració, a Catalunya sempre n’hi ha haguts. Ja n’hi havia una bona colla als anys vint i trenta del segle passat, i tornaven a treure el cap en la represa del moviment a final dels seixanta i durant els setanta i vuitanta. Tan sols cal repassar les biografies dels personatges més coneguts de l’independentisme d’aquests últims decennis. La novetat d’ara, amb l’esclat definitiu del sobiranisme, és l’independentisme castellanoparlant, que té necessitat d’organitzar-se en plataformes com ara Súmate per mirar d’obrir camí en uns municipis i barris determinats. Una de les veus més fermes de Súmate és la de Gabriel Rufián, que també és membre del secretariat de l’ANC. En tan sols sis mesos a Twitter, Rufián ja té més d’onze mil seguidors i els seus missatges són dels més repiulats. Hi hem parlat per saber com veu aquest tram final abans del 27-S i per conèixer la seva aproximació a l’independentisme. Parla clar i se li entén tot. —Algú que se sent espanyol pot ser independentista? —Sí. S’ha d’entendre que hi ha moltes menes d’independentisme. Hi ha un independentisme més presidencialista, un independentisme més de partit i un de més ideològic, amb què jo em sento més còmode. És un independentisme que diu que s’ha de donar suport i lluitar pel dret d’autodeterminació de qualsevol poble, sigui quin sigui, sempre per camins democràtics. Penso que et pots sentir el que vulguis i defensar el dret de ser el que vulgui qualsevol poble. No ho veig incompatible de cap manera. Plataformes com Súmate constaten que aquest tipus de processos transcendeixen un origen, un cognom, una bandera o una llengua determinada. És un procés absolutament democràtic que vol portar un poble a ser allò que vulgui. —L’independentisme és més constructiu i menys antiespanyol que fa uns quants anys. Creieu que encara hi ha un discurs massa essencialista o això ja s’ha superat? —S’han de respectar totes les opinions, les ideologies i les creences. L’independentisme va guanyar quan va superar el seu antiespanyolisme. I era un antiespanyolisme que potser era lògic. Podríem discutir molt sobre aquesta qüestió. Però és evident que l’unionisme perd pel seu anticatalanisme absolut, groller i bast. Temps enrere hi va haver una part de l’independentisme lícit, i amb tota la raó, que vivia molt enfadat. Queia amb molta facilitat en un antiespanyolisme que el destinava a perdre. Ni interpel·lava aquells que necessitava per guanyar, que és tota la societat catalana. Aquest independentisme no és majoritari avui, ni de bon tros, per sort. —L’aparició de veus com Súmate ha ajudat a trencar esquemes i ha construït una defensa contra determinades acusacions… —Al final, l’independentisme parla mil llengües i té mil cognoms diferents. Es diu Grau, Bosc, Lee, Reyes, Rufián, Chang, Tanasov, Smith… Heus ací la seva grandesa i la seva victòria. Aquest procés ha pogut transcendir qualsevol origen, de qualsevol partit polític… I això el fa bonic i esperem que victoriós. —Quan, com i per què esdevé independentista Gabriel Rufián? —Jo he tingut sort. Vinc d’una família lligada amb els moviments socials i l’esquerra més reivindicativa. Els meus pares es van conèixer fa més de trenta anys en un míting de Bandera Roja a Santa Coloma de Gramenet. La cultura de casa meva sempre ha estat de defensar els més dèbils i aquells que volen votar allò que han de ser en una urna. Que la democràcia vol dir votar. Que molta gent ha perdut molt des de fa molt, i que tard o d’hora calia ser a les lluites dels qui s’alçarien contra la derrota. Jo ho concebo així. Com un compromís inequívocament ideològic. En aquest sentit, m’ha estat fàcil. Perquè jo defensaria el dret d’autodeterminació de qualsevol. Em resulta molt lògic que els pobles decideixin de ser allò que vulguin. També em resulta lògic que hi hagi qui hi vagi en contra. Al cap i a la fi, es tracta de votar i comptar els vots. —Però de defensar aquest dret a defensar la independència hi ha un pas més. —Els meus avis van arribar fa cinquanta-cinc anys d’Andalusia. I ens van explicar que el poble català tenia la derrota a l’ADN i que havia perdut moltes vegades. Ens deien que nosaltres, tard o d’hora, com a hereus d’aquells que havien vingut aquí ja fa molts anys, hauríem d’explicar als catalans que s’alcessin contra l’opressió sistemàtica, que no hi havia res impossible. Allò que semblava impossible era arribar aquí i aixecar barris i cases amb les mans, del no-res i sense res. Un procés no té res d’impossible sempre que es faci per vies democràtiques. Jo vull que Catalunya sigui allò que vulgui la seva gent. I em sembla que la seva gent vol ser una república independent. Jo no sóc independentista; sóc republicà i d’esquerres. Defensaré això al costat de tothom qui vulgui construir una república independent. Sigui a Catalunya o allà on sigui. —Què li dieu, a algú que té vincles molt forts amb uns altres indrets de l’estat espanyol, per convèncer-lo de la necessitat de la independència? —Amb molta humilitat, perquè crec que no sóc ningú per a dir als altres què han de pensar… Des de plataformes com Súmate o l’ANC veiem clar que s’ha de fer amb molt d’afecte i amor. Perquè al final remous la terra que trepitja el teu interlocutor. Remous el fonament de la seva història personal. Sobretot cal interpel·lar aquells que volen un canvi, una regeneració o una revolució. Són aquells que s’acosten al discurs de Podem, per exemple. Si volen un canvi, una regeneració o una revolució de debò, és aquí i és ara, i es diu independència. No crec que hi hagi res més revolucionari i regenerador que un procés com aquest. La pregunta és per què és dolent que ERC i la CUP pactin amb Convergència en favor d’una república independent i per què és bo que PP, PSOE, Ciutadans i Podem pactin en favor d’una monarquia? Perquè això no els ho pren ningú. L’acte de fe és esperar el canvi a Espanya i no pas empènyer per un procés com el nostre. —Quines preocupacions expressen els assistents als actes de Súmate? —Fa poc, en un col·loqui, un senyor ja força gran ens deia que ell havia vist els tancs entrar per la Diagonal. Que anéssim amb compte. Que no era bo de fer reviure certes coses… Recordo que li vaig dir que els tancs ja existeixen i són Tele 5, la Sexta, Cuatro… totes aquestes cadenes que es passen el dia dient que la gent que vol votar en una urna de cartó trenca un país amb 120.000 persones que viuen al carrer, amb un mausoleu feixista mantingut amb els diners de tots, un país amb 750.000 famílies sense cap ingrés, amb 500.000 desnonaments, amb 13 milions de pobres, i un 32% de pobresa infantil. Aquest país ja l’han trencat. No el trenca un poble que vol votar. Ens encarem a una maquinària de poder i mediàtica que diu que votar està malament i que el principal problema de l’estat espanyol és un poble que vol votar. El poble espanyol té problemes molt més greus. Estic convençut que hi ha moltíssima gent que ho sap. Explicar tot això tan bé com sapiguem, aquesta és la nostra feina. —Al vostre públic habitual el preocupa quina serà la llengua oficial del futur estat català? —Als barris on som i on anem no hi ha preocupació per la llengua. Hi ha més preocupació sobre les pensions. Sempre expliquem que el fons de pensions espanyol ha baixat d’un 38% els últims anys. La pregunta no és si Catalunya podrà pagar les pensions, sinó quan deixarà de fer-ho Espanya. Sobre la qüestió de la llengua, nosaltres simplement intentem contrarestar el discurs de Ciutadans, del PP, de l’unionisme més reaccionari que diu que la segona o tercera llengua més parlada d’aquest planeta és amenaçada. I això ho diuen a Catalunya, que va tenir un president cordovès que es deia José Montilla. Al final, qui digui que una llengua amb cinc-cents milions de parlants és perseguida falta a la veritat. Els costarà molt d’explicar en el futur que van defensar tot això durant un temps. —I vós què en penseu de l’oficialitat de les llengües? —La meva opinió és que si som en un procés d’ampliació de drets costa molt d’explicar que els reduirem entorn del castellà. Crec que som davant de dos països i dues llengües diferents. Una llengua parlada per cinc-cents milions de persones i una altra per a uns set milions. La immersió lingüística no és tan sols necessària. És imprescindible. Qui digui el contrari, només fa ideologia. Tan sols cal anar a una escola del Raval, de Nou Barris o de Ciutat Meridiana per veure els enormes efectes positius que ha tingut la immersió. Jo mateix em vaig criar al Fondo de Santa Coloma i sóc fill de les primeres experiències de la immersió. No puc parlar sinó amb gratitud d’aquest gest de Catalunya amb els seus fills. —Quan parleu en tertúlies, en públic o en una entrevista com aquesta ho feu en castellà. Però parleu en català perfectament i amb tota normalitat. Per què ho feu així? —És una presa de posició política. Contraresta aquest discurs trampós de l’unionisme més reaccionari que diu que l’independentisme és una cosa només d’uns quants catalanoparlants. Cal fer visible que aquest procés ha transcendit llengües, cognoms, partits i ideologies. Si deixem en mans de l’unionisme una eina tan poderosa com el castellà, perdem potència. No hi ha res més potent que l’independentisme en castellà. Quan un independentista parli en castellà al faristol del parlament trencarà moltes trampes d’aquest unionisme reaccionari que hem hagut de suportar aquests últims anys. —Súmate tindrà Eduardo Reyes a Junts pel Sí i Antonio Baños a la CUP. Quin paper farà l’entitat en aquesta campanya electoral? —Nosaltres, formiguetes. Com fins ara. Defensarem totes les llistes que siguin inequívocament independentistes. La llista de la CUP i la de Junts pel Sí. Ens sembla que és un gran èxit per a una organització tan petita i humil que algú com Baños pugui ser un dels caps visibles de la candidatura de la CUP i que Reyes sigui el número sis de Junts pel Sí. Hem fet molta feina i ara ens sentim afortunats. —Us satisfà com s’ha resolt la fórmula electoral amb una llista que aplega CDC i ERC amb les entitats sobiranistes, per una banda, i la CUP amb la Crida Constituent, per una altra? —La meva opció sempre va ser la de les tres llistes. Em semblava que era millor per a poder interpel·lar a tothom. No era tan important allò que ens agradés als convençuts, sinó allò que pogués agradar als qui no n’estaven. Nosaltres que anem a determinats barris sabem que hi ha el discurs típic que diu ‘no votaré una llista on hi hagi tal persona’. Em semblava que anar separats era molt bo per a esquivar aquestes excuses. Però donem suport al que s’ha decidit. Si aquesta llista ha posat d’acord tothom, ens sembla bé. Sobretot perquè ajuda a superar debats fratricides que ens feien molt de mal i que han paralitzat moltíssim el procés. El debat de les llistes va separar gent que volíem el mateix objectiu polític. Benvinguda sigui la llista si ha enterrat debats que s’haurien d’haver superat fa temps. —L’unionisme assegura que el procés sobiranista fractura la societat catalana. Com ho viviu en el vostre entorn familiar i d’amistats? —És un discurs que ve de la dreta més rància i del nacionalisme espanyol, que és l’únic que és excloent. És tan excloent que ha transformat el nacionalisme català –inclusiu i que va intentar transformar l’estat espanyol– en pur independentisme. La dreta sempre ha considerat que el debat polític era un caos i portava a l’enfrontament. En el meu entorn he viscut un debat enriquidor amb confrontació de posicions. Certament no intentes mai convèncer algú que diu que vota un partit que és als antípodes d’allò que penses. Però sí que es pot discutir sobre política amb tranquil·litat en un sopar de família. Qui diu que això és fracturar ignora la realitat. Jo crec que fracturen molt més la societat espanyola els qui diuen que el problema del sistema educatiu espanyol és que s’ensenyi en català a Catalunya; quan hi ha 2,7 milions de nens en risc d’exclusió social a tot l’estat, o trenta mil nens estudiant en barracons. Qui digui que el problema és que s’ensenyi en català a Catalunya, com a mínim, falta a la veritat. —Hi ha cap possibilitat de canviar l’estat espanyol des de Catalunya? —No. Parlem d’un estat en què pot tornar a guanyar el Partit Popular o el Partit Socialista Obrer Espanyol, que no és socialista ni obrer. Un estat on el partit amb més creixement electoral és Ciutadans, que tots sabem què és. O també Podem. Els qui venim d’aquest món de l’esquerra trobem que és una oportunitat perduda enorme. Tots aquells qui seguíem Monedero, Iglesias i Errejón a ‘La Tuerka’ fa quatre anys o cinc i vèiem com defensaven el dret d’autodeterminació de qualsevol poble, ens entristeix molt el viratge que han fet. De Gramsci a posicions properes a Ciutadans en molts temes. Es fan molts estudis sobre el discurs que fa Podem. Però es tracta d’allò que ja va fer fa més de trenta anys un advocat sevillà que es deia Felipe González. Fan felipisme pur i pelat. És una pena. Pels qui venim d’aquella esquerra, ens fa molta pena perquè és una gran oportunitat perduda. I la gran feina que tenim d’ací al 27 de setembre és contrarestar aquest discurs que promet per enèsima vegada un canvi a l’estat espanyol. Un estat on el debat més viu és la retirada del bust de Juan Carlos I de l’Ajuntament de Barcelona mentre s’ha retirat l’assistència sanitària a vuit-centes mil persones. Pensar que es pot canviar un estat com l’espanyol és un acte de fe. L’acte de fe no és el procés d’independència català. Súmate és de l’opinió que la primera porta que s’haurà de trucar quan Catalunya sigui independent serà la d’Espanya. Serà una bona notícia per a Espanya. Aquells qui ens veuen amb una gran esperança ho veuran com el gran desvetllament i moltes regions de l’estat espanyol s’hauran d’alçar contra un estat que sofreix una immensa regressió democràtica.	D’independentistes provinents de la immigració, a Catalunya sempre n’hi ha haguts. Ja n’hi havia una bona colla als anys vint i trenta del segle passat, i tornaven a treure el cap en la represa del moviment a final dels seixanta i durant els setanta i vuitanta. Tan sols cal repassar les biografies dels personatges més … Continue reading Gabriel Rufián: ‘No hi ha res més potent que l’independentisme en castellà’ →	Gabriel Rufián: 'No hi ha res més potent que l'independentisme en castellà'	news	
https://www.vilaweb.cat/noticies/homs-retreu-que-el-govern-te-totes-les-competencies-intervingudes-per-un-estat-que-actua-al-marge-de-la-democracia/	24/06/2021	El conseller de la Presidència, Francesc Homs, ha retret que la Generalitat no disposa de cap competència exclusiva perquè l’estat espanyol les ha intervingudes totes a través d’una ‘teranyina jurídica imposada al marge de la constitució’. Ho ha dit a la comissió d’afers institucionals, on aquest matí presenta les conclusions de l’informe ‘Crònica d’una ofensiva premeditada’, amb què el Govern denuncia un procés de recentralització de l’estat. Homs ha dit que els únics que actuaven ‘de manera unilateral, al marge de la Constitució, les lleis i la democràcia’ eren el govern espanyol i les seves institucions’. Avui fa exactament deu anys que la comissió d’afers internacionals va aprovar la tramitació del projecte de reforma de l’estatut. I avui el conseller Homs ha fet un llistat dels greuges que Catalunya pateix per part del govern espanyol, el Tribunal Constitucional i des de la perspectiva del dèficit fiscal, i que queden retratats a ‘Crònica d’una ofensiva premeditada’. ‘Hem anat enrere com els crancs’, s’ha queixat Homs. Homs ha retret que el govern espanyol actuï al marge de la democràcia: ‘No ho fan de manera descarada, oberta i transparent; ho fan de manera encoberta, abusant de la seva situació de poder i domini del dret.’ Ha acusat l’estat de no haver posat sobre la taula ni una sola proposta per mirar de satisfer els interessos de Catalunya i de ser una ‘troica’ per al país. La resposta dels govern del PSOE i del PP ha estat un ‘no’ sistemàtic als plantejaments catalans. Per tot plegat, ha sentenciat que la tercera via havia quedat morta després d’haver estat durant deu anys ‘una font de fracassos i frustració’. Homs ha destacat que ‘Crònica d’una ofensiva premeditada’ era un informe ‘contrastat i objectivable’ fruit de les aportacions dels diversos departaments de la Generalitat. El govern va començar-lo a fer al març en compliment d’una moció parlamentària. En la seva presentació formal als mitjans, la vic-epresidenta Neus Munté va posar l’atac a l’escola catalana, la reducció de la inversió a Catalunya del 71% entre el 2009 i el 2014 i les retallades socials com a exemple de l”ofec’ a l’autonomia catalana. Entre més qüestions, el document denuncia la manca de voluntat de diàleg per part de l’executiu espanyol, l’atac a l’escola catalana, una reducció de la inversió a Catalunya del 71% entre el 2009 i el 2014 i retallades socials com per exemple en matèria de la Llei de dependència. Debat ‘electoralista’ Els grups de l’oposició, excepte ERC, han criticat l’autocomplaença del govern, la manca d’autocrítica i el fet que Homs comparegués a petició pròpia només atenent a finalitats ‘electoralistes’ i per presentar un informe que PSC, PPC i C’s, han titllat d’infame. El diputat socialista Maurici Lucena ha retret al conseller la seva visió ‘autàrquica’ de la política i l’economia catalanes i que es dediqués a fer de ‘ploramiques’ en comptes de retre comptes de la seva acció de govern, que ha estat marcada pel ‘monotema’ del procés independentista. Per la seva banda, Santi Rodríguez del PP ha contraposat el document del govern a un d’elaborat pel seu partit, que ‘almenys ha estat pagat amb recursos propis’. I ha negat que l’estat no tingués voluntat de dialogar: ha posat com a exemple el fet que la Generalitat avortés la comissió bilateral fa tres anys i encara no hagi decidit reprendre-la. La fins fa poc portaveu parlamentària de Ciutadans, Carina Mejías, ha acusat Homs i el seu departament de ser ‘un aparell de propaganda’ que elabora informes que són ‘reculls de mentides’. ‘El seu objectiu és generar greuges per sembrar la discòrdia i enverinar la convivència […]. Aquesta comissió no és un exemple de tenir voluntat de diàleg, és una actitud irresponsable per no dir immoral’, li ha etzibat en la seva última sessió com a diputada. Menys bel·ligerant ha estat el parlamentari d’ICV-EUiA Jaume Bosch, que ha compartit el diagnòstic de l’informe: ‘És cert que hi ha una ofensiva del PP, a la qual cal plantar cara’. Ara bé, ha recordat que l’executiu català va començar la legislatura amb els ‘autors d’aquesta ofensiva premeditada’ –el grup popular– com a socis parlamentaris. ‘Detecten responsabilitats del PP, però s’obliden de les del govern de CiU, que també ha perjudicat la vida quotidiana de les persones’, li ha retret. A més, ha considerat que les respostes de l’estat al conflicte territorial palesaven que el pacte constitucional havia quedat ‘trencat’. Per la seva banda, el republicà Pere Aragonès ha insistit que el model autonòmic no era possible perquè havia estat considerat com una ‘anomalia’ a l’estat, on creu que la visió de plurinacions ha estat vista com ‘un queixal que calia deixar-se arrencar en algun moment’. Front el procés de recentralització ‘sense precedents’ de l’executiu de Mariano Rajoy, ERC aposta per una Catalunya ‘sobirana’, ha recordat.	El conseller de la Presidència, Francesc Homs, ha retret que la Generalitat no disposa de cap competència exclusiva perquè l’estat espanyol les ha intervingudes totes a través d’una ‘teranyina jurídica imposada al marge de la constitució’. Ho ha dit a la comissió d’afers institucionals, on aquest matí presenta les conclusions de l’informe ‘Crònica d’una ofensiva … Continue reading Homs retreu que el govern té totes les competències intervingudes per un estat que actua ‘al marge de la democràcia’ →	Homs retreu que el govern té totes les competències intervingudes per un estat que actua 'al marge de la democràcia'	news	
https://www.vilaweb.cat/noticies/dolors-sabater-albiol-te-pocs-escrupols-a-lhora-de-fer-politica/	24/06/2021	El PP ja ha trobat la clau per resoldre un relleu incòmode. El descrèdit de Sánchez Camacho accelerant la baixada en picat d’aquesta formació demanava un gir estratègic, i fan l’aposta per aprofitar el rèdit mediàtic d’un bon prestidigitador. Com a batllessa m’he d’alegrar que un badaloní s’involucri en les eleccions al Parlament de Catalunya. Com a demòcrata convençuda i lluitadora per la cohesió social i la convivència, coneixent el seu estil, la cosa canvia…El seu nomenament respon al descrèdit de la que ha estat la seva líder fins ara, Alícia Sánchez Camacho i a la necessitat de fer un gir estratègic important. Amb la seva elecció, el Partit Popular ha prioritzat posar a algú que creuen els hi pot proporcionarà bons resultats sense tenir en compte com els aconsegueix i les seves conseqüències. Com a batllessa m’he d’alegrar que un badaloní s’involucri en les eleccions al Parlament de Catalunya. Com a demòcrata convençuda i lluitadora per la cohesió social i la convivència, coneixent el seu estil, la cosa canvia... En la seva voluntat de guanyar protagonisme, i poder, Albiol ha volgut anar massa al límit amb un discurs xenòfob i amb tics populistes. Aquest estil el podia fer guanyar vots i, inclús, l’alcaldia, però li ha passat una gran factura, a ell i a la ciutat, creant i nodrint una fractura social imperdonable. En aquest sentit el considero una persona amb pocs escrúpols a l’hora de fer política. És cert que ha treballat per resoldre part dels problemes de la ciutadania, però les seves tesis n’han creat d’altres que costarà solucionar. La definició que en puc fer com a batllessa és que forma part de l’oposició al govern que jo encapçalo… No tinc tanta imaginació per saber quines polítiques podria aplicar Albiol a tot Catalunya. Albiol és d’aquells polítics que fan proper el record d’altres formes de fer política que ens haurien de semblar ja molt llunyanes i superades. Crec que les transformacions socials i polítiques que desitja i promou la societat actual aposten per un altre tipus de referents. No cal fer aquest exercici de projecció. A Badalona estem recuperant la normalitat democràtica, participativa, de llibertat als mitjans públics de comunicació… Albiol es molt perseverant per aconseguir els seus objectius personals. Hi treballa infatigablement. Va estar 20 anys com a regidor preparant-se per ser batlle! Sap vendre’s i si l’oposició es relaxa i li dóna una mica de corda, ho sap aprofitar. Però el seu discurs és feble davant d’una societat informada i més encara si està mobilitzada. Tampoc li serà fàcil ara gestionar la seva relació amb la marca del PP, que sempre ha intentat evitar i que ara serà ben clara. Això segurament li representarà un handicap important. Si conèixer en detall una ciutat com Badalona és difícil per la seva complexitat, imagina’t fer-ho amb tota Catalunya! Per conèixer en detall un país de 7 milions de persones cal donar veu a la seva gent, però també capacitat de decisió, perquè ningú coneix millor el seu territori i les seves problemàtiques. I si això ho ha de fer algú que no està gaire avesat en la participació i no vol donar veu ni vot a la ciutadania per decidir el seu futur… També cal tenir en compte que ell està molt identificat amb la ciutat, però no amb el país. L’estima i el respecte per la cultura catalana no ha estat el seu fort, precisament… i abusar de la catalanofòbia en territori català pot ser una estratègia massa arriscada, caldrà veure com ho enfoquen. La millor manera per contrarestar les mesures d’Albiol és actuar amb informació i total transparència. Si la gent té tota la informació directament, sense intermediaris, pot treure les seves pròpies conclusions a partir de dades i no de versions, que presenten només informació fragmentada, quan no són directament mentides interessades. I sobretot, cal combatre sense treva ni descans el seu discurs xenòfob. A Badalona ha fet molt de mal a la cohesió social, fracturant-la greument. S’ha d’aprendre dels errors i no permetre que el seu discurs segueixi fent mal, ara a Catalunya. Si l’aposta del PP per ell ha estat per a frenar l’independentisme, no sé si serà gaire efectiu. A la ciutat l’independentisme ha crescut amb força a les diferents eleccions que s’han celebrat en els darrers anys, i el 9N, tot i la seva negativa a oferir els col·legis i espais públics, més de 50.000 badalonins i badalonines van exercir el seu dret a vot per decidir el futur del seu país i la majoria ho van fer apostant pel sí-sí. Un nombre superior als votants del PP a les darreres municipals. Potser ell mobilitzarà un vot que s’abstenia habitualment a les catalanes, però també cal valorar l’efecte bumerang de les seves campanyes portades al límit. Jo com a batllessa de Badalona i persona radicalment demòcrata mostro el meu respecte als votants de qualsevol opció, i especialment del PP de la meva ciutat, i accepto – com no podria ser d’altra manera – el dret de les persones no independentistes a expressar democràticament la seva opció. M’agradaria que ell fes el mateix i no jugués al joc de la criminalització. Però potser això és demanar massa?	El PP ja ha trobat la clau per resoldre un relleu incòmode. El descrèdit de Sánchez Camacho accelerant la baixada en picat d’aquesta formació demanava un gir estratègic, i fan l’aposta per aprofitar el rèdit mediàtic d’un bon prestidigitador. Com a batllessa m’he d’alegrar que un badaloní s’involucri en les eleccions al Parlament de Catalunya. Com … Continue reading Albiol té pocs escrúpols a l’hora de fer política →	Albiol té pocs escrúpols a l'hora de fer política	news	
https://www.vilaweb.cat/noticies/microsoft-llanca-avui-windows-10-el-sistema-operatiu-per-contrarestar-apple/	24/06/2021	Microsoft farà avui el llançament de Windows 10, el nou sistema operatiu. La companyia nord-americana necessita que aquesta versió tingui èxit, perquè serà l’última que es publicarà. D’ara endavant, Windows s’anirà actualitzant, però sempre a partir d’aquesta última versió. Per tant, serà la base del seu futur. La caiguda de vendes de Microsoft ha estat important, sobretot arran del fracàs de Windows 8 i l’auge de Mac OS X, el sistema operatiu d’Apple. Per això confia que aquest llançament pugui competir amb El Capitan, la versió que Mac OS X farà publica a la tardor. Microsoft presenta aquesta novetat amb molta ambició: vol arribar a mil milions d’usuaris el 2017. El nou sistema operatiu funcionarà en ordinadors, pissarretes i mòbils i l’actualització serà gratuïta per als usuaris de Windows 7, Windows 8.1 i Windows Phone 8.1, que disposaran de la llicència indefinidament. Adéu a Internet Explorer Una de les novetats més importants del Windows 10 és Microsoft Edge, un nou navegador que substituirà l’Explorer. Permetrà de prendre notes, escriure i subratllar coses directament sobre la pàgina, com si fos una paleta, una funció que no té cap altre navegador. Intentarà competir amb Google Chrome i Mozilla, els dos navegadors més utilitzats. Un assistent personal Una de les característiques més interessants del nou Windows és que permetrà als usuaris de parlar amb el seu ordinador. Cortana és una mena d’assistent personal que funciona per mitjà de la veu i serveix per a fer una gran quantitat de coses, semblant al Siri d’Apple. Per exemple, hom li pot demanar quin oratge farà l’endemà i Cortana respon amb resultats de pronòstics meteorològics. Permetrà diverses funcions, com ara activar recordatoris, identificar una cançó o proporcionar informació bàsica diària: la situació del sistema de transports o els resultats dels teus equips favorits, per exemple. S’hi recuperarà el menú d’Inici, que havia desaparegut a la versió de Windows 8 i que no havia tingut pas bona acollida entre els usuaris. El nou menú d’Inici es dividirà en dues parts. La part esquerra mostrarà icones de les aplicacions més usades, igual com Windows 7. Al final, hi apareixerà una drecera per a anar a ‘Totes les aplicacions’, a més de dreceres als botons d’apagar i encendre, entre més. A la dreta, hi haurà les quadrícules introduïdes amb el Windows 8.	Microsoft farà avui el llançament de Windows 10, el nou sistema operatiu. La companyia nord-americana necessita que aquesta versió tingui èxit, perquè serà l’última que es publicarà. D’ara endavant, Windows s’anirà actualitzant, però sempre a partir d’aquesta última versió. Per tant, serà la base del seu futur. La caiguda de vendes de Microsoft ha estat … Continue reading Microsoft llança avui Windows 10, el sistema operatiu per a contrarestar Apple →	Microsoft llança avui Windows 10, el sistema operatiu per a contrarestar Apple	news	
https://www.vilaweb.cat/noticies/toni-cabre-els-dramaturgs-tambe-paguen/	24/06/2021	Bernat Puigtobella: Ara fa 30 anys d’Els camaleons també paguen. Com vas descobrir la teva vocació de dramaturg? Toni Cabré: A casa, des de petit, jugàvem a fer teatre. El meu pare n’era un bon afeccionat. A les golfes hi teníem un teatre on hi actuàvem. També fèiem titelles i anàvem a la Sala Cabanyes i, després, al grup de teatre independent Xaloc de Mataró. Allà vaig decidir de continuar fent teatre. No em veia d’actor, ni de director. Vaig optar per l’escriptura dramàtica. I aquesta obra de quin impuls parteix? D’una lectura apassionada d’El nom de la rosa i d’un llibre d’història de la ciència on vaig descobrir un llegendari monjo, Berthold Schwarz. A través d’aquest personatge ideo una història que em permet parlar de la responsabilitat individual. Crec que som responsables d’allò que fem, encara que altra gent faci el mateix. El personatge de Berthold Schwarz és la figura que encarna aquesta idea de responsabilitat individual Efectivament. És un home que inventa la pólvora de canó quan a la Xina i altres indrets ja la coneixen. Quan el condemnen, ell intenta salvar-se argumentant que, sense la seva contribució, la pólvora també existiria. No l’exculpa aquest argument. Però no avançaré el final de l’obra… Ara fa 30 anys i has confiat a Núvol la reedició del text. En què creus que pot interpel·lar el lector d’avui? En molt. El tema de fons és vigent. Vivim en un món trasbalsat on tots hem de prendre consciència i actuar. La crisi general no pot ser excusa per deixar-se arrossegar i no prendre partit. La responsabilitat és de cadascú. Les grans gestes col·lectives es nodreixen de la convicció dels individus. Per això crec que l’obra interpel·la directament l’espectador d’avui. Tant de bo que a través de Núvol interessi força lectors i, sobretot, companyies que la vulguin dur a l’escenari. El pròleg de Xavier Fàbregas va ser decisiu a l’hora de situar-te entre una nova fornada de dramaturgs catalans que van despuntar als anys vuitanta, com ara Joan Abellan, Enric S. Soldevila, Miquel M. Gibert, Lluís Anton Baulenas, Jaume Serra i Fontelles, Maria Josep Ragué… Podríem dir que ets l’únic supervivent literari d’aquella llista? Ignoro per què els dramaturgs que cites —i d’altres que escrivien teatre a mitjans dels vuitanta com Francesc Pereira, Xavier Bru de Sala, Francesc Luchetti, Guillem-Jordi Graells…—, no van continuar. Potser sí que el recolzament de Xavier Fàbregas em va ser decisiu. Imagina’t. El crític de primera fila interessant-se per l’obra d’un autor desconegut, només pels valors que va saber veure en aquell text. És una actitud que trobo a faltar en moltes crítiques que llegeixo actualment. Sovint són més una exposició d’opinions personals que una crítica fonamentada. Jo no espero que els crítics m’expliquin els seus gustos —que en tenim tots els espectadors— sinó que amb el seu coneixement il·luminin l’obra teatral, valorant-ne virtuts i defectes. Crec que la feina del crític, del crític de debò, és la més difícil dels oficis del món del teatre. Ets l’únic autor en actiu d’una generació que es troba ara perduda entre Benet i Jornet i Sergi Belbel. Per què creus que només has sobreviscut tu? Jo no em considero un escriptor, sinó un autor de teatre. No sabria imaginar-me la vida sense escriure’n. I fa anys que vaig veure que, per guanyar-me la vida, havia de fer altres activitats: professor, informàtic, guionista, gestor cultural… Això em permet escriure alliberat de la pressió d’haver de triomfar, de rebentar taquilles. Jo decideixo sobre què escric, normalment un tema actual que em motiva, i m’hi poso. Potser això m’ha fet sobreviure. Quina és la teva idea del teatre? Quina és la funció social del teatre? Una experiència en directe, efímera, sempre és un fet social. Un lloc, una estona, per compartir amb l’espectador una visió de la realitat, interpel·lant-la, donar-hi la volta, jugant-hi… La meva idea del teatre és molt concreta i poc filosòfica, i segurament té a veure amb la meva formació d’enginyer. Intento mostrar la realitat d’alguna manera que remogui l’espectador. Una idea menys radical i profunda que la de Samuel Beckett, per exemple. No, no sóc Beckett. Ja m’agradaria! La teva obra s’ha editat de manera regular però, tot i que s’ha estrenat en bona part i que té l’aval del món acadèmic, el món de la faràndula potser no t’ha integrat prou a l’escena catalana, una escena on cada vegada més els dramaturgs es dirigeixen les pròpies obres. Et fa por acabar sent un dramaturg literari? Jo escric literatura dramàtica per a ser representada. Però sé que pujar a l’escenari és difícil. Primer cal difondre l’obra —amb l’edició en paper, al web Catalandrama, a Núvol…— i trobar el productor o companyia que vulgui muntar-la. Les meves obres, tard o d’hora, s’acaben estrenant. Força sovint em contacten professionals atrets per alguna peça. I el món amateur també em representa. I això que són obres d’una certa complexitat. No, no crec que se’m pugui considerar un autor només literari. Potser t’ha faltat la complicitat d’un director. La Lluïsa Cunillé no seria el que és sense el Xavier Albertí i el Benet i Jornet sense el Sergi Belbel. Potser, en el teu cas, et falta un director fidel…? Hi ha directors que m’estrenen, però no he estat capaç de sembrar aquestes fidelitats. Respecto la feina que han fet amb textos meus l’Ever Blanchet, en Joan Lluís Bozzo, l’Hermann Bonnín, la Teresa Vilardell, en Moisès Maicas, en Toni Casares… Estic obert a les propostes de qui s’interessi, però ni les busco ni m’hi sotmeto d’entrada. Quan escric no penso en directors. D’alguna manera potser sóc presoner de la meva llibertat. Què en penses, del teatre que es fa avui? Procuro seguir el teatre actual, especialment el que s’escriu a Catalunya. Crec que hi dramaturgs amb talent i ofici —que conec bé, alguns per haver-hi coincidit com a guionista a la televisió— que saben construir situacions dramàtiques i personatges. He vist escenes brillants de la majoria d’autors en actiu. Penso que és un magnífic moment per a la dramatúrgia catalana. Has dit “situacions”, “escenes”… No obres senceres? Una obra rodona és molt complexa d’escriure. Ho dic per experiència. Jo n’he publicat més de vint i, pel meu gust, una mica rodona només en tinc una: Oi?, el conflicte d’un bit informàtic que dubta. En general, trobo que les obres que veig o llegeixo estan massa pendents de què funcionin, que agradin al públic, que els productors les acullin a les sales. Amb les excepcions que calgui, crec que no sortim gaire de les comèdies costumistes, sentimentals, generacionals… amb finals tous, poc ambiciosos. Malgrat que és legítim i tothom pot escriure el que li sembli, trobo a faltar obres més arriscades i transgressores. Per què no escrivim com Koltès, Bernhard, Mamet o Pinter? Per què ningú no ha escrit un Luces de Bohemia sobre la Catalunya actual? Per cert, diria que Valle-Inclán no la va veure mai representada. I és teatre del màxim nivell! Quin seria el teu mestre a l’hora d’escriure teatre? De molts autors, n’aprenc. M’encanta la manera d’escriure de Pinter, per exemple. La manera de mostrar els conflictes sense explicitar-los fa que l’espectador en sigui còmplice, ho visqui. Hem de tractar els espectadors com a persones intel·ligents. Sempre ho remarco a les meves classes de l’Escola d’Escriptura de l’Ateneu Barcelonès. Faig posar als alumnes el “què” volen dir en una columna i, en una altra, el “com” ho diuen. Si les dues columnes coincideixen, no hi ha un bon diàleg dramàtic. Si un vol dir a l’altre que l’estima i li diu que l’estima, anem malament. El subtext és essencial per a la dramatúrgia. Aquí els actors deuen ser molt importants. T’han estrenat o han fet lectures teves actors i actrius de primera com Àlex Casanovas, Àngels Bassas, Lluís Marco, Victòria Pagès, Emma Vilarasau, Josep M. Pou, Jordi Boixaderas, Jordi Martínez, Laura Conejero, Laia Marull, Lluís Soler, Jordi Bosch… Què has après del treball amb els actors? Els actors són la peça essencial de teatre. Quan un bon actor et representa o et fa una lectura dramatitzada d’una obra t’adones del que realment funciona i del que no. Procuro ajustar les obres després de sentir-les a través dels actors. I, quan em diuen que una frase o acció no funciona, sempre la canvio. Estic molt agraït de la generositat dels actors. Penso que els teus textos tenen el seu subtext, però estan escrits d’una manera molt clara i correcta, gairebé sempre col·loquial, amb una construcció molt neta que deu facilitar la dicció dels actors… Intento que el text flueixi, que sembli natural, orgànic. Però la construcció no és mai senzilla. I això els actors m’ho diuen. Recordo que en Lluís Marco em va dir en un assaig que un text meu no permetia a l’actor improvisar perquè, si et deixaves o canviaves una frase, el diàleg perdia la coherència. Sí. Són uns textos força sintètics i mil·limetrats. I també irònics, cosa que ho acaba de complicar. Recordo un altre actor que no entenia les ironies d’un text. Vam estrenar sense la majoria d’acudits. Deixar-los era un suïcidi. La confiança amb els actors ha de ser absoluta. Però tu quan escrius un paper penses en un actor o actriu en concret? Normalment no, però sempre hi ha excepcions. Vaig escriure una versió de La metamorfoside Kafka per a l’actor i amic Boris Ruiz. Aquesta tardor publico una obra, Lletra petita, que he ajustat d’acord amb el respir de les actrius que en van fer una lectura: Mercè Managuerra, Carme Callol, Mar Ulldemolins i Paula Blanco. I l’obra última que he enllestit, sobre una dona que descobreix la vida corrupta del seu marit, l’he escrita pensant en una actriu que naturalment no diré. Potser algun dia l’hi faig arribar… El que sí que faig quan em volen muntar és opinar sobre el repartiment. Ara mateix he desaconsellat l’estrena de l’última obra que he publicat, Les verges virtuals, perquè no n’he vist clar el repartiment. És un ofici complicat, i sovint ingrat, aquest del dramaturg… Ho he dit al principi. Jo escric teatre perquè em ve de gust. Tinc la complicitat d’editors —gràcies, amics d’Arola, de Lleonard Muntaner, de Pagès, de Núvol…— i poso la meva obra a disposició del món del teatre. I què si és complicat o ingrat? Ningú no m’obliga a escriure. A la Fira de Tàrrega del 1990, jo anava passejant amb un amic i ens vam creuar amb Joan Brossa. El meu amic el coneixia i em va presentar. “Mireu, Joan —li va dir—, aquest xicot és autor de teatre”. El poeta em va mirar amb aquella mirada tan especial que tenia i, sorneguer, em va dir: “Autor de teatre? Que no et passi res!” Realment, els mestres de debò aconsegueixen clavar-la amb ben poca retòrica. Us podeu descarregar Els camaelons també paguen de Toni Cabré aquí.	Bernat Puigtobella: Ara fa 30 anys d’Els camaleons també paguen. Com vas descobrir la teva vocació de dramaturg? Toni Cabré: A casa, des de petit, jugàvem a fer teatre. El meu pare n’era un bon afeccionat. A les golfes hi teníem un teatre on hi actuàvem. També fèiem titelles i anàvem a la Sala Cabanyes … Continue reading Toni Cabré. Els dramaturgs també paguen →	Toni Cabré. Els dramaturgs també paguen	news	
https://www.vilaweb.cat/noticies/el-nou-informe-de-politica-linguistica-destaca-u/	24/06/2021	El conseller de Cultura, Ferran Mascarell, ha entregat aquest migdia a la presidenta del Parlament de Catalunya, Núria de Gispert, l’informe de política lingüística corresponent al 2014. L’estudi indica que el 48% de la població en té un nivell alt en totes les habilitats lingüístiques –comprensió, parla, lectura i escriptura–. El conseller ha destacat que ‘la salut del català es manté’ i que continua sent ‘una llengua de cohesió i d’oportunitats’. Entre les dades de l’informe, destaquen les relatives la implantació de la llengua, que reflecteixen que el 60,2% dels ciutadans nascuts a Catalunya i amb un dels dos progenitors també nadiu parla en català amb els seus fills. Pel que fa al coneixement del català, el 94,3% de la població de 15 anys i més entén el català i el 80,4% el sap parlar. Vegeu altres dades destacades de l’informe: — El 82,4% de la població de 15 anys i més sap llegir en català i el 60,4% el sap escriure. — Gairebé el 68% del personal d’atenció al públic, comercials i encarregats sap parlar i escriure català. — Unes 750.000 persones adopten el català tot i que tenen altres orígens lingüístics. — El 27,5% dels nascuts a Catalunya amb els dos progenitors nascuts fora usa el català amb els fills. — El 80 % de la població de la Vall d’Aran entén l’occità aranès. — El personal d’atenció oral s’adapta a la llengua del client catalanoparlant en un 60%. — El 51 % de la població inicia sempre o molt sovint les converses en català. ‘La salut del català es manté’ En aquest context, Mascarell ha destacat que el català continua creixent, la qualitat del coneixement s’enforteix i des del punt de vista de la llengua d’identificació també s’està enfortint. ‘S’ha passat una etapa molt dura amb diferents aspectes que s’han superat’. En aquest sentit, ha dit que ‘el català ha superat una fase que era complicada perquè hi ha hagut canvis demogràfics notables, tecnològics i atès que s’han fet polítiques estatals molt contràries’. Ha ressaltat que la salut del català es manté ‘per la voluntat de la ciutadania que entén la llengua com un factor d’enriquiment que permet millorar la vida col·lectiva a través de la utilització del català. No només dels que en són d’origen, sinó els que han arribat’. Així mateix, ha considerat que les coses que han anat en bona direcció ‘tenen a veure amb les polítiques desplegades al llarg del temps i que han ajudat a corregir tendències i superar alguns nusos’. També ha dit: ‘El català per desenvolupar-se ha de tenir els mateixos suports per part de l’estat que qualsevol altra llengua. Des de l’administració de Catalunya treballem a favor de la llegua i l’estat posa pals a les rodes’. Ha posat com exemple els problemes amb l’escola i amb alguns ministres fins el que ha passat a les Illes i al País Valencià. ‘Hem passat en cinc anys que passaran a la història i es qualificaran per les polítiques ofensives i ridícules de coses que han passat. Per sort algunes d’aquestes coses han desaparegut’, ha indicat. Mascarell ha afirmat que continuen ‘treballant en funció que una llengua com la catalana necessita un estat que li faci costat’. Acord Nacional per a la Cultura Per altra banda, Mascarell també ha lliurat el document de síntesi del grup de treball de l’Acord Nacional per a la Cultura acompanyat de la secretària general del departament, Pilar Pifarré. Un acord que es va anar treballant al Parlament però finalment no es va aprovar. Hi ha indicacions en el document, ha explicat, sobre la llengua, la governança cultural, sobre l’administració de la cultura, sobre els equipaments nacionals, el sistema bibliotecari, sobre els equipaments escènics, cinema, i el finançament i fiscalitat.	El conseller de Cultura, Ferran Mascarell, ha entregat aquest migdia a la presidenta del Parlament de Catalunya, Núria de Gispert, l’informe de política lingüística corresponent al 2014. L’estudi indica que el 48% de la població en té un nivell alt en totes les habilitats lingüístiques –comprensió, parla, lectura i escriptura–. El conseller ha destacat que … Continue reading Més d’una quarta part de famílies nascudes fora de Catalunya parla català amb els fills →	Més d'una quarta part de famílies nascudes fora de Catalunya parla català amb els fills	news	
https://www.vilaweb.cat/noticies/perico-pastor-conec-gent-que-te-obra-meva-a-casa-seva-pero-que-pensa-que-no-es-adequada-per-estar-en-un-museu/	24/06/2021	Arribo al carrer de Ramon Llull de Barcelona, al districte 22@, i em fico en un edifici d’aire fabril. El pintor i il·lustrador Perico Pastor (la Seu d’Urgell, 1953) hi té el taller des del 1999. En aquesta zona, hi conviuen fàbriques i artistes de fa anys i també empreses tecnològiques i culturals. El taller de Perico Pastor és diàfan, generós, tot i que l’artista diu que ja se li ha fet petit. S’hi respira el pòsit del temps, hi entra molta claror i les eines i les peces hi són col·locades en un ordre que no sembla de maniàtic. L’espai és confortable. Asseguts l’un davant de l’altre, el visito perquè aquests darrers mesos ha estat dels pocs artistes que ha reflexionat i ha pres posició pública sobre la crisi del Museu d’Art Contemporani de Barcelona (MACBA). Amb tot, la conversa agafarà un tombant una mica inesperat per bé que interessant, perquè més enllà del MACBA escrutem el divorci, els prejudicis i la incapacitat de relació entre l’art conceptual i el figuratiu. L’entrevista comença amb una pregunta arran d’un dels comentaris que ha publicat a la seva columna del suplement de cultura de La Vanguardia, que qüestiona la possibilitat de convivència en un museu dels artistes figuratius i els conceptuals: ‘No estic gens segur que es pugui fer al mateix temps el museu de Tacita Dean i el de Xavier Valls, Guinovart o Viladecans, per no parlar d’un servidor, al qual li agradaria molt exposar al MACBA però sap que serà que no. El Pompidou i el Moma son “tinglados” molt més grans, tenen més espai, i tampoc veig gaire exposicions de figuratius recents.’ —Per què no podeu exposar al MACBA? —Quan Miquel Molins va assolir la direcció del MACBA em va fer una proposta d’exposició, que després no va prosperar, perquè ell va deixar la direcció i el museu va tirar cap a una altra banda. Primer Manolo Borja-Villel va lluitar amb tot el que tenia per defensar la seva visió de l’art i un discurs propi. Jo tinc molt bona relació amb el Manolo d’ençà que, ja fa molts anys, ens vam conèixer a Nova York i fins i tot em sembla que segueix les meves exposicions i projectes. Però amb una línia expositiva com la seva això que jo faig no hi té cabuda. I et diré més: encara que una nova direcció apostés per una línia més tradicional, la meva pintura tampoc no hi encaixaria. —Per què no hi encaixaria? —Per a un sector de l’art, això que jo faig no s’entén com una cosa seriosa. Per a molta gent l’alta cultura ha de contenir una dosi de solemnitat. I aquesta gent no creu que jo sigui material de museu. És un cert concepte de cultura. Quan vaig arribar a Nova York, a mitjan anys setanta, Francesc Torres i Àngels Ribé em van introduir en l’àmbit artístic de la ciutat, fet que no els agrairé mai prou. I durant un temps, fins que no em vaig situar, vaig visitar moltíssimes exposicions d’art conceptual. I et diré que vaig trobar avorrits la majoria d’artistes conceptuals. Quan ho comentava, la resposta de molta gent era: ‘Naturalment que no són divertits, el que fan és art!’ Però jo no hi crec, en això. —Com ho veieu? —El que jo faig, que sovint és reiteratiu però sense trucs, com que ho troben divertit ho veuen sospitós. Clarament, això dificulta la meva entrada en un museu. Faig la sensació de poc seriós. —Em deixeu parada. No deu ser pas una percepció generalitzada. Voleu dir que si us consideressin banal o superficial us haurien encarregat projectes com el d’il·lustrar la Bíblica catalana interconfessional o bé un projecte que acabeu de fer, la il·lustració de l’obra ‘El llibre de les bèsties’, de Ramon Llull? —La il·lustració és considerada un art menor. Molta gent posaria Sunyers en un museu, però no pas els dibuixos de Xavier Nogués. El cas és que conec molta gent que té obra meva a casa seva, però que pensa que no és adequada per a estar en un museu. —I, continuant amb el MACBA, després de Borja-Villel què tenim? —El MACBA ha agafat una línia i jo no la tocaria, tot i que n’eliminaria la justificació moral que l’envolta. —Quina justificació moral? —Encara es té aquesta idea que crear un objecte artístic que té per objectiu acabar amb una transacció econòmica, és a dir, que és un objecte que es crea amb la finalitat de ser venut, es veu sovint com una concepció de l’art perniciosa, obscena i ‘démodée’. En canvi, a mi m’agrada molt vendre quadres i ho trobo molt honorable. I m’agrada pintar i mostrar l’obra amb la intenció de vendre-la. M’estimo més concentrar-me a pintar i ensenyar l’obra per vendre-la, que no pas esmerçar tot l’esforç a planificar una exposició per a un museu. Però la línia que té el MACBA és completament plausible. És una pena que a Barcelona no hi hagi un espai on es pugui mostrar aquest altre art i aquests altres artistes. Hi ha un públic. L’èxit d’exposicions com la de Mariscal a la Pedrera o la de les meves il·lustracions de la Bíblia també a la Pedrera ho demostren. —Potenciar les galeries d’art seria una via per a fer visibles els artistes d’aquí? —Sí, tot i que no sé com s’hauria de fer. Primer de tot, caldria trobar més terreny comú entre les dues associacions de galeristes que hi ha. I s’hauria d’estimular el turisme, que el que arriba a Barcelona és molt divers. El fet és que en l’art ho necessitem tot: tant les galeries d’excel·lència i de caràcter internacionals com aquelles més petites i fins i tot les paradetes dels pintors de la Plaça del Pi. En el terreny de l’art no pots fer Ferraris si no fas 600 també. Necessites galeries mitjanes i petites que sostinguin el sector. Per una altra banda, quan vaig començar, als anys setanta i vuitanta, si tenies la sort que un crític d’art de referència com Maria Lluïsa Borràs, Victòria Combalia o Francesc Miralles et fessin una bona crítica, això tenia un retorn a la galeria de seguida. Avui, els mitjans de comunicació fan una cobertura massa genèrica en l’àmbit de l’art, es parla poc de les galeries i no es creen expectatives que animin la gent. El mercat de l’art ha caigut. A mitjan anys vuitanta va ajudar molt una iniciativa com el SupermercArt, ideat per Jean-Pierre Guillemot. Només agafava originals i la gent va començar a canviar el pòster per l’original. De tota manera, avui no crec que es pugui recuperar aquesta idea, s’hauria d’inventar una cosa nova, i faria molta falta. Abans hi havia un públic que visitava les galeries, fins i tot el diumenge al matí. Amb el tortell en una mà, entraven a la Sala Parés, que tenia obert, a mirar què s’hi exposava. Avui aquest públic s’ha perdut. I hi ha galeristes que només treballen per als col·leccionistes i les institucions, per entrar en l’escena internacional. —Parleu de popularitzar les arts visuals, de tornar-les a fer assequibles a un sector més ampli de la població. —L’art pot ser divertit i la cultura també. I això no vol dir que tot hagi de ser ‘Mortadelo y Filemon’ o ‘Tintín’. Mira, en temps de la meva mare es deia que als homes els agradava el vi blanc sec, les dones primes i Wagner. En realitat, als homes els agradava el vi una mica més dolcet, les dones grassonetes i Puccini. Amb l’art passa igual. I jo trobo que l’una cosa i l’altra no són incompatibles. A mi, de la meva generació, el pintor que m’agrada més és Garau. Tinc un registre molt ampli: de Boltanski a Didier Lourenço. —Tot això que dèieu m’ha fet pensar en un article de fa unes setmanes de la filòsofa Marina Garcés, al diari Ara, que deia: ‘La dificultat és l’esquer del desig. La complicació, en canvi, és la trampa del qui es vol poderós. […] M’inquieta veure com fa un temps que s’està imposant un discurs cultural i educatiu que, des de la crítica a l’elitisme, rebutja la dificultat. És un discurs antiuniversitari, antiexperimental i antiavantguardista que es refugia en un concepte molt confús de cultura popular. En nom del poble, es confon la cultura del poble amb la cultura per al poble.’ —Jo canviaria ‘dificultat’ per ‘interès’. El que necessita una obra d’art és un interès sostingut. Això sempre et porta una recompensa, tot i que de vegades costa mantenir l’interès. Mira, la raó per la qual escric és perquè em força a centrar i mantenir l’interès en algun àmbit, en algun tema, i això em porta a explicar-me’l a mi mateix, a comprendre’l. Perquè l’objecte de l’art no és certament la bellesa ni la veritat. Un museu és com un gimnàs: t’exercita la intel·ligència de tota mena. L’art no s’ha de concebre com una cosa perfecta, tancada, rodona, intocable, sinó que els objectes artístics són com la llàntia d’Aladí, si ets capaç de fregar-los et faran llum, t’il·luminaran. Per a cadascú la flama serà diferent, és clar. A mi en literatura m’il·lumina Josep Pla, Diderot o Harry Potter; en canvi, Thomas Mann, no. I amb pintura o música passa igual. I cada vegada que fregues la llàntia per fer aparèixer la flama tens una conversa universal i eterna. I és això que manté tota la xarxa de la cultura, que va des de la plaça del Pi fins al Metropolitan.	Arribo al carrer de Ramon Llull de Barcelona, al districte 22@, i em fico en un edifici d’aire fabril. El pintor i il·lustrador Perico Pastor (la Seu d’Urgell, 1953) hi té el taller des del 1999. En aquesta zona, hi conviuen fàbriques i artistes de fa anys i també empreses tecnològiques i culturals. El taller … Continue reading Perico Pastor: ‘Com que la meva obra és divertida em troben sospitós’ →	Perico Pastor: 'Com que la meva obra és divertida em troben sospitós'	news	
https://www.vilaweb.cat/noticies/aproven-administrar-la-vacuna-de-la-varicel%c2%b7la-als-nadons-dentre-12-i-15-mesos/	24/06/2021	El Ministeri de Sanitat espanyol i les comunitats autònomes han acordat en el marc del Consell Interterritorial del Sistema Nacional de Salut incloure la vacuna de la varicel·la al calendari de vacunació infantil en edat pediàtrica primerenca. La primera dosi d’aquest fàrmac es començarà a administrar de manera sistemàtica als infants d’entre els 12 i els 15 mesos mentre que la segona dosi s’administrarà als nens d’entre els 3 i 4 anys. Fins ara, només es vacunava de la varicel·la a partir dels 12 anys d’edat a aquells menors que no havien passat la malaltia o als que presentaven patologies prèvies. El punt que més debat ha generat ha estat la inclusió de la vacuna de la varicel·la al calendari de vacunació infantil que finalment ha estat aprovat per consens però sense la unanimitat de totes les autonomies per les reticències expressades per bona part de les comunitats on governa el partit socialista. El conseller de Sanitat de la Comunitat de Madrid, Jesús Sánchez Martos, ha avançat als mitjans a mitja reunió que el ministre i els titulars autonòmics de Sanitat han aprovat per consens administrar la primera dosi de la vacuna de la varicel·la als nadons d’entre 12 i 15 mesos i la segona dosi als infants d’entre 3 i 4 anys. Així mateix, Sánchez Martos ha afegit que el cost total d’aquest fàrmac per al conjunt de les comunitats és de 6 milions d’euros, però no ha precisat qui es farà càrrec del seu finançament. D’aquesta manera es dóna compliment a les reivindicacions dels pediatres que des de fa temps reivindicaven que s’alliberés la venda d’aquest fàrmac a les farmàcies o que s’introduís al calendari de vacunació comú. A més, el ministeri de Sanitat espanyol va decidir retirar la vacuna de la varicel·la de les farmàcies el setembre de 2013 per evitar la sobrevacunació.	El Ministeri de Sanitat espanyol i les comunitats autònomes han acordat en el marc del Consell Interterritorial del Sistema Nacional de Salut incloure la vacuna de la varicel·la al calendari de vacunació infantil en edat pediàtrica primerenca. La primera dosi d’aquest fàrmac es començarà a administrar de manera sistemàtica als infants d’entre els 12 i … Continue reading Aproven d’administrar la vacuna de la varicel·la als nadons de 12 a 15 mesos →	Aproven d'administrar la vacuna de la varicel·la als nadons de 12 a 15 mesos	news	
https://www.vilaweb.cat/noticies/exhumen-a-torello-lesquelet-dun-soldat-republica-afusellat-a-les-acaballes-de-la-guerra-civil/	24/06/2021	Un grup d’arqueòlegs del Departament de Governació, amb la col·laboració de l’Associació d’Estudis Torellonencs (ADET), ha localitzat una fossa amb l’esquelet d’un soldat republicà afusellat a les acaballes de la guerra de 1936-1939. Un membre de l’ADET, Xavier Vilà, ha explicat a l’ACN que dos elements clau han servit per a localitzar l’enclavament i poder exhumar el cos: una fotografia del 2008 amb un dels masovers que va presenciar l’enterrament al lloc dels fets i la història que recollia un llibre escrit fa quaranta anys sobre la guerra. L’esquelet es troba en perfecte estat, llevat d’una part del crani. Ara podrà ser identificat amb els estudis al laboratori. Les tropes franquistes van entrar a Torelló (Osona) pels camps del sud, des de Manlleu, i es van establir als puigs que envoltaven la vila. El 4 de febrer, un camió amb soldats republicans anava cap a Torelló per carretera quan les tropes nacionals els van sorprendre. Tot seguit els van detenir a tots i els van portar al mas del Puig, als afores de la vila. Els soldats van ser alliberats perquè poguessin fugir cap a la frontera, però entre ells hi havia dos oficials que van ser retinguts i van passar la nit al mas. Cap a la matinada, es van poder sentir uns trets i al matí, les tropes feixistes ja s’havien apoderat del poble. Els masovers, un dels quals era Josep Bertrina, de bon matí, van sortir de casa i es van trobar un soldat mort; l’altre probablement va fugir. Van anar a la casa de la vila per saber què n’havien de fer, del cos del solat. Al consistori, ara a mans dels franquistes, els van ordenar que l’enterressin. Aquesta és la història que es recull en un llibre de memòries de la guerra del 1936-1939 que va escriure ara fa quaranta anys un dels fundadors de l’Associació d’Estudis Torellonencs. S’hi explicaven tots els fets que van passar al municipi durant la guerra i que havia pogut escriure gràcies al testimoniatge dels qui encara eren vius. Seguint aquesta història, anys més tard, el 2008, l’ADET va fer una fotografia amb el masover Josep Bertrina al lloc dels fets, amb la perspectiva que algun dia es podria excavar el terreny. Alhora, l’associació es va assabentar que una família cercava un soldat mort durant la guerra, que no apareixia a cap registre. Xavier Vilà ha explicat que de primer els va semblar que les dues històries ‘podien tenir alguna connexió’. Trobar la família els era molt difícil i un dia, llegint el diari, van veure que el Departament de Governació treballava per recuperar la memòria històrica per mitjà de l’exhumació de fosses. S’hi van posar en contacte i ràpidament es van posar a treballar en la mateixa direcció. Un cos sense identitat De moment, la identitat del cos que s’ha exhumat és desconeguda. Tot amb tot, el director general de Relacions Institucionals i amb el Parlament, Miquel Puig, ha explicat que amb els treballs posteriors a laboratori i gràcies a les bases de dades de què disposen, és possible que pugui ser identificat. La doctora Núria Armentano, antropòloga, ha explicat que tots els ossos del cos són sencers tret del crani, que presenta fractures. ‘De moment –ha dit– tot això que veiem va coincidint amb les dades dels documentalistes sobre la persona que es buscava, i això és molt interessant.’ Reposar en pau Un altre membres de l’ADET, Toni Prat, ha explicat que l’objectiu final de l’associació és que l’home ‘pugui descansar en pau, on li toqui i amb qui li toqui’. Si poguessin localitzar la família ‘ja seria la màxima il·lusió’. Amb tot, si finalment la identificació del cos no correspon amb les dades de la família que cerca el seu parent, les restes mortals descansaran juntament amb les de tots els morts de la guerra al cementiri municipal de Torelló. ‘Serà el darrer mort nostre al poble’, ha destacat Prat. Per una altra banda, Miquel Puig ha explicat que en política de fosses de la guerra del 1936-1939, ‘la societat catalana s’ha adonat que per fer justícia i reparar la memòria de les víctimes s’ha de començar localitzant i identificant els desapareguts’. Aquest de Torelló, ha ressaltat, és ‘un cas d’èxit’ en aquest propòsit. El departament que dirigeix Puig, aquest últim any, ha localitzat set individus diferents, entre els quals tres esquelets sencers. Aquestes troballes han servit per a explicar millor les batalles que van tenir lloc als indrets on s’han trobat els cossos, ha afegit.	Un grup d’arqueòlegs del Departament de Governació, amb la col·laboració de l’Associació d’Estudis Torellonencs (ADET), ha localitzat una fossa amb l’esquelet d’un soldat republicà afusellat a les acaballes de la guerra de 1936-1939. Un membre de l’ADET, Xavier Vilà, ha explicat a l’ACN que dos elements clau han servit per a localitzar l’enclavament i poder … Continue reading Exhumen a Torelló l’esquelet d’un soldat republicà afusellat a les acaballes de la guerra del 36-39 →	Exhumen a Torelló l'esquelet d'un soldat republicà afusellat a les acaballes de la guerra del 36-39	news	
https://www.vilaweb.cat/noticies/la-samarreta-de-franco-i-els-xiulets-al-seu-successor/	24/06/2021	L’anècdota va fer furor ahir. Un jugador de futbol portuguès fitxat per un club andalús de segona divisió es va presentar a la conferència de premsa amb una samarreta que portava l’efígie, ni més ni menys, que de Francisco Franco. La conferència de premsa es va fer amb plena normalitat. Ningú no li va preguntar com era que portava aquella samarreta ni el club, el Jaén, no va considerar necessari de demanar-li que se la canviàs per aparèixer en públic. Només quan l’escàndol va saltar a les xarxes, especialment des del nostre país, el jugador va publicar una carta a Facebook demanant disculpes i assegurant que no sabia què portava posat i que ignorava qui era aquell senyor. Ens ho podem creure o no, això. I com que jo no tinc cap indici que em faça estar segur de res, em limitaré a creure-me’l. Però, això dit, és evident que el problema no és tan sols, ni principalment, que aquest futbolista es presente a la conferència de premsa vestit amb una samarreta així. El fet que realment indigna és que ningú no s’immute per això. La normalitat del franquisme sociològic en alguns llocs d’Espanya és lamentablement alta. Però cal recordar que no ho és perquè sí. L’estat espanyol simplement no ha acomplert una política de condemna de la dictadura comparable a la d’Alemanya respecte dels nazis o a la de Portugal respecte de Salazar. I no ho ha fet, lògicament, perquè l’estat actual n’és continuador i ningú no mossega la mà del pare. Eixa és la diferència amb Alemanya o amb Portugal. Allà les dictadures van ser derrotades i ací no. És obvi que a nosaltres ja no ens calen més arguments suplementaris, que en tenim el pap ple. Però, per si encara en calgués un altre, compareu la inacció dels estaments futbolístics i polítics en el cas de la samarreta del jugador portuguès i l’actuació dels mateixos estaments arran dels xiulets dedicats al fill del senyor que el personatge retratat en la samarreta va decidir que fos el seu ‘successor a títol de rei’. I ho entendreu tot.	L’anècdota va fer furor ahir. Un jugador de futbol portuguès fitxat per un club andalús de segona divisió es va presentar a la conferència de premsa amb una samarreta que portava l’efígie, ni més ni menys, que de Francisco Franco. La conferència de premsa es va fer amb plena normalitat. Ningú no li va preguntar … Continue reading La samarreta de Franco i els xiulets al seu successor →	La samarreta de Franco i els xiulets al seu successor	news	
https://www.vilaweb.cat/noticies/el-fotoperiodista-ricard-garcia-vilanova-porta-al-palau-de-la-virreina-part-del-seu-treball-a-siria-entre-2011-i-2015/	24/06/2021	El periodista gràfic Ricard Garcia Vilanova exposarà al Palau de la Virreina una part del seu treball realitzat a Síria entre el 2011 i el 2015. Vilanova (Barcelona, 1971) és l’únic fotoperiodista que ha cobert el conflicte des dels seus inicis: hi ha passat un total de 15 mesos i hi va estar segrestat per Estat Islàmic entre setembre de 2013 i març de 2014. Amb l’exposició ‘Llampades en la foscor’, que es podrà veure fins al 18 d’octubre, Vilanova vol recollir ‘l’evolució d’aquest conflicte’ sobretot des de la ‘perspectiva dels civils’, els quals són els que ‘estan més perjudicats’. La mostra recull 42 fotografies i 10 vídeos de diversos períodes i aspectes de la guerra. ‘Treballar a Síria és cada cop més complicat’, ha lamentat el fotoperiodista Ricard Garcia Vilanova aquest dimecres al matí en roda de premsa. Vilanova constata que ‘el país està caient en un obscurantisme informatiu’ i per això mateix pretén tornar a Síria mentre les condicions ho permetin. De fet, ja hi ha viatjat un parell de cops aquest 2015. El fotoperiodista considera que actualment ‘una de les formes factibles de donar cobertura d’aquest país’ és fer-ho al costat dels kurds. Però la inestabilitat del conflicte fa que l’evolució d’aquest pugui arribar a canviar en només dies o setmanes. Per això Vilanova prefereix no fer previsions sobre el futur de la guerra civil siriana, malgrat es mostra força pessimista i apunta com a escenari de futur una hipotètica partició del país. Vilanova ha viscut en primera persona alguns dels efectes del conflicte sirià, per exemple, amb el seu segrest del setembre de 2013 al març de 2014 a mans d’Estat Islàmic. Però el fotoperiodista defuig en tot moment cap mena de protagonisme i considera aquest episodi un mer ‘accident laboral’. Els protagonistes, repeteix de forma incansable, són els civils i en cap cas els periodistes. L’exposició s’estructura per temes: el patiment dels nens, els combats, els enterraments, les escenes que es viuen als hospitals o el paper de les dones, entre d’altres. La mostra la composa una selecció de 42 fotografies i 10 vídeos que va realitzar Vilanova entre el 2011 i el 2015. El comissari de l’exposició, Ricard Mas, ha expressat que no volien caure en el punt de vegades ‘pornogràfic en la complaença del dolor dels altres’ que pot tenir el fotoperiodisme i Mas considera que ho han aconseguit. Dins de ‘Llampades en la foscor’ Vilanova destaca tres fotografies de dibuixos de nens sirians que pel fotoperiodista són ‘la part més important de l’exposició’. Els dibuixos mostren ‘la incidència del conflicte sobre els nens’ i permet veure l’evolució d’aquest ‘en només tres imatges’, segons el periodista gràfic. El primer dibuix és sobre Baixar al-Àssad, el segon mostra la destrucció de la guerra i el darrer una decapitació d’EI.	El periodista gràfic Ricard Garcia Vilanova exposarà al Palau de la Virreina una part del seu treball realitzat a Síria entre el 2011 i el 2015. Vilanova (Barcelona, 1971) és l’únic fotoperiodista que ha cobert el conflicte des dels seus inicis: hi ha passat un total de 15 mesos i hi va estar segrestat per … Continue reading El fotoperiodista Ricard Garcia Vilanova, segrestat per ISIS, exposa les fotos de Síria entre el 2011 i el 2015 →	El fotoperiodista Ricard Garcia Vilanova, segrestat per ISIS, exposa les fotos de Síria entre el 2011 i el 2015	news	
https://www.vilaweb.cat/noticies/oriol-amat-viurem-millor-amb-un-estat-que-jugui-a-favor/	24/06/2021	L’economista Oriol Amat serà el número set de la llista per Barcelona de Junts pel Sí. Aquest nomenament coincideix amb la reedició del llibre ‘Economia de Catalunya: preguntes i respostes sobre la independència‘, coordinat per ell i per Modest Ginjoan. Un llibre que, si arribés a cada casa, ben segur que seria el millor estímul per a votar sí a la independència. Fet per divuit economistes de pes, no necessàriament vinculats a l’ideari sobiranista, s’hi analitzen un per un els punts clau de l’economia d’una futura Catalunya independent. La principal virtut del llibre és la transversalitat, tant dels autors com de la temàtica. El resultat de l’anàlisi és contundent: l’economia de Catalunya hi sortirà guanyant. Amat, catedràtic de la Universitat Pompeu Fabra i membre del Consell Assessor per a la Reactivació Econòmica i el Creixement (CAREC), amb moltes altres responsabilitats a l’espatlla, és partidari de mirar les coses amb el cap fred. Nascut l’any 1957, de la mateixa generació que Mas encara que presenti un aspecte més jove, té cinc fills i una intensa vitalitat que no el fa apassionar amb les dades que explica. No té manies a l’hora de recordar que teòricament la sortida negociada si fos possible seria la millor. Diu que aquest pensament no és contradictori. El ‘si fos’ que no pot ser, l’explica amb la vinyeta de Ferreres sobre la tercera via. La troba clarivident. Les dades que ell explica també ho són. —Per què heu acceptat d’anar a la llista de Junts pel Sí? —La veritat és que per a mi, personalment, significa haver de fer sacrificis importants, però ho compensa amb escreix la possibilitat de poder ajudar el país en un moment tan difícil. El suport dels meus pares, la dona i els fills i també els missatges d’il·lusió i agraïment de molts amics i coneguts em fan pensar que he fet el que havia de fer. Tinc molts amics a la resta d’Espanya i estic segur que quan això s’hagi acabat, i bé, també comprendran que el sacrifici valia la pena. —Què us n’entusiasma, d’aquest nou envit? —El fet més important és poder ajudar el país a resoldre problemes molt importants que té actualment i contribuir que la gent visqui millor. També em fa molta il·lusió poder ser al parlament en moments tan decisius. —Una de les dades que fan més impacte del llibre, que heu coordinat, és que amb la independència es crearien de 51.000 a 70.000 llocs de feina més. Serà així? —Catalunya té una dotació de servidors públics molt baixa. Si la comparem amb la del País Valencià, que té dos milions d’habitants menys, veurem que allà hi ha més professors universitaris que aquí, i això que ells també en tenen pocs. Si fem la comparació amb Europa passa igual. Solament països com Romania o Bulgària tenen menys servidors públics que aquí. —Això vol dir que si es creen les estructures d’una Catalunya independent caldrà gent nova? —Al llibre es publica l’estudi d’en Pedrol, que ha anat ministeri per ministeri i ha calculat quanta gent caldria contractar com a mínim, a partir del criteri d’eficiència, si es creen aquestes estructures d’estat. Aleshores algú dirà, això com es paga? Si tu deixes de tenir un dèficit fiscal de 16.000 milions vol dir que tens diners per a fer coses. Calculem que la inversió que caldria per a fer les noves estructures d’estat seria de 3.000 milions i amb aquests diners es podrien crear aquests 70.000 llocs de feina. —La independència no fa por als economistes? —Hi ha més d’un 50% d’economistes que consideren que amb un estat independent, Catalunya hi sortiria guanyant. També és majoritària la sensació que el boicot hi és, però que no afectaria substancialment l’economia. Són molt pocs els qui consideren que continuar igual que ara és una bona opció i encara són menys els qui consideren que recentralitzar seria bo. Això sí, hi ha un percentatge no pas negligible, al voltant d’un 30%, d’economistes, que creuen que una tercera via seria bona. Aquestes dades contrasten amb les del País Basc, on el Col·legi Basc d’Economistes ha fet un estudi molt semblat al que s’ha fet aquí amb uns resultats diferents. Els economistes bascos pensen que si Euskadi se separés hi perdrien. Això té molt a veure amb la situació de partida. Depèn de si tens un bon concert o un mal finançament. Els bascos tenen un bon concert, la majoria d’economistes bascos creuen que hi perdrien i els catalans sentim el contrari. —I amb les pensions què passarà? —Aquest és un d’aquells temes en què hi ha molt desconeixement i molta manipulació. Cal recordar que a Espanya el sistema de pensions és de repartiment i no de capitalització. Per tant, les pensions que cobren cada mes els pensionistes surten de les cotitzacions d’aquell mes dels qui treballen. No oblidem que l’anomenada caixa de les pensions només té diners per a les pensions a cinc mesos vista, i els darrers anys s’ha reduït molt perquè el sistema és deficitari a Espanya. Per tant, si una persona es jubila avui, totes les cotitzacions que ha fet durant dècades no hi són, perquè han servit per a pagar les pensions d’altres persones que s’han jubilat abans. Perquè les pensions siguin viables, la clau és la proporció entre persones que treballen i pensionistes. En aquest sentit a Catalunya tenim una situació més favorable, perquè hi ha una proporció més elevada de cotitzants en relació amb els pensionistes. Això fa que les pensions en una Catalunya independent ser viables. —Al llibre queda clar que ens mantindrem a l’euro. Creieu que serà així? —Sempre que es fan enquestes, Catalunya és una de les regions d’Europa on hi ha més sentiment europeu, sentiment que en canvi no existeix al Regne Unit. Aquí la gent és molt pro-europea. És una regió que és econòmicament viable, que contribueix a la resta Espanya i a Europa. Catalunya també té dèficit fiscal cap a Europa. —Sí? —Catalunya paga a Europa i Europa li torna 1400 milions menys. Miquel Puig i Jordi Galí, que han estudiat el tema al llibre, conclouen amb bons arguments que Catalunya estaria dins l’euro i dins Europa. No n’hi ha cap dubte. Cal recordar que a cap estat no li interessa que Catalunya sigui fora de la Unió Europea, perquè no hi tenen res a guanyar i molt a perdre. No passem per alt els milers d’empreses europees que tenen seu a Catalunya. —És viable una independència tutelada per la Unió Europea? —La independència tutelada per la Unió Europea és totalment viable. Segurament, des d’un punt de vista egoista de Catalunya, és el millor camí. Al llibre que hem fet, aquesta relació amb Europa l’ha estudiada l’Antoni Castells i explica que cal distingir dues etapes. La primera és l’actual, en què Europa tracta el conflicte entre Espanya i Catalunya com si fos un afer intern. Però hi ha una segona etapa, que arribaria si la independència esdevingués inevitable, i això té a veure amb el que passi el 27-S. Llavors Europa intervindrà i tutelarà la independència. En aquest cas Antoni Castells diu que només pel fet d’independitzar-nos, el PIB català millorarà entre un punt i dos, però a mig termini al cap de cinc anys el PIB augmentaria d’un 7% anual. Això també ho ha estudiat la Cambra de Comerç de Barcelona i coincideixen en aquest augment d’un 7% anual del PIB al cap de cinc anys. —Els unionistes diuen que les empreses estrangeres marxaran si declarem la independència, però en canvi els fets semblen demostrar que això no serà així. Què en penseu? —Fa poc la Cambra de Comerç ha publicat un estudi que diu que la inversió estrangera continua augmentat. La tendència és anar cap amunt. Al llibre es diu que hi ha 6.000 empreses europees a Catalunya, moltes de les quals hi tenen seu industrial. Una empresa no pot agafar la fàbrica i marxar. Potser això ho pot fer una entitat financera, però la indústria no funciona així. Ells tenen molts milions invertits aquí i la realitat és que n’hi continuen invertint. La conclusió és que l’impacte en les empreses no seria important. —Què en pensen els empresaris de la independència? És un tema tabú? —Els grans empresaris estan pel diàleg i una sortida negociada. Preferirien resoldre el conflicte amb una negociació, serien més partidaris d’una tercera via. Una altra cosa són els petits empresaris. Aquí tens enquestes com la de la CECOT, que fa dos anys ho va preguntar i la majoria dels seus associats estaven per la independència. —Anton Costas, president del Cercle d’Economia, sembla partidari de la tercera via. —L’Anton Costas no el veig com un gran empresari, però sí com una veu autoritzada que els grans empresaris escolten molt. La seva opció és el diàleg i la tercera via. Si fos una opció possible, seria molt assenyada. —Però no ho és… —No, això ho explicava molt bé en Farreres en una vinyeta que vàreu reproduir. Catalunya té una relació amb Espanya que la perjudica molt. Tot i que, malgrat aquest llast, continua creixent, si fos independent creixeria més de pressa. Què va passar quan Finlàndia es va independitzar de Rússia? Doncs que va passar de ser un dels països més pobres d’Europa a ser un dels més rics. Ho van fer bé. —La situació econòmica és la raó principal del creixement de l’independentisme? —L’element que ha fet veure a molta gent la impossibilitat d’una solució raonable als problemes de Catalunya és la sentència del Tribunal Constitucional. Aquesta sentència va ser un error històric que ha afectat directament la dignitat del poble català. No oblidem que per a la reforma de l’estatut es varen seguir tots els requisits (acord del parlament català, acords del congrés dels diputats i del senat, referèndum dels catalans, etc.) i no va servir de res. Unes persones que han votat, que han pactat amb l’estat, que han fet tot el que havien de fer i després els ho canvies tot i no fas res d’allò que havies dit. Això origina un greuge molt important, que fa que res no pugui quedar igual. —Però, en canvi, l’argument que amb la independència viurem millor motiva molta gent? —El 27-S hi haurà un 30% del cens que votarà a favor de la independència per raons emocionals, entre un 10% i un 20% que votarà en contra per raons emocionals i queda un entremig del 50% o 60% de la població que pot tenir en compte si millora econòmicament o no. El que se’n surti millor d’explicar això serà el que guanyarà. Per una altra banda, no podem oblidar el poder dels mitjans de comunicació i en això la lluita és de David contra Goliat. —Llavors el llibre del Col·legi d’Economistes és fonamental? —Sí, però recordeu que uns dies abans de les eleccions escoceses van sortir dos o tres bancs a crear por i això va influir molt en el no. —Això també pot passar aquí? —Sí. —Ara que parlem de bancs, el nostre sistema bancari com quedaria? —Això ho han analitzat en Gasol i en Segura. El sistema bancari depèn de la resta. Si Catalunya és dins Europa i dins l’euro, el sistema bancari continuarà funcionant igual. Però pot passar que hi hagi segregacions. Per exemple, una companyia asseguradora que té seu a Madrid i té una part important del negoci és fàcil que es divideixi en dos. També pot passar a la inversa. —Ara només tenim La Caixa i el Banc de Sabadell. N’hi ha prou? —Déu n’hi do. Hi ha països que no tenen això. Tenim un sistema financer que no està malament. Aquí la clau és que tot es faci ordenadament, per consens i dins Europa. —Amb Espanya no es podrà fer mai per consens. —Tot depèn de com vagi la votació de 27-S. Com que sóc molt optimista, estic convençut que això acabarà bé, però no sé ni com ni quan. —Amb la presa de posició de Dinamarca i Irlanda sembla que es va avançant per arribar a aquest consens europeu. —Churchill deia que les relacions internacionals eren conseqüència d’egoismes nacionals. Cada país té la seva estratègia i això s’ha de veure. Podeu comprar el llibre ‘Economia de Catalunya: preguntes i respostes sobre la independència’ a la Botiga de VilaWeb.	L’economista Oriol Amat serà el número set de la llista per Barcelona de Junts pel Sí. Aquest nomenament coincideix amb la reedició del llibre ‘Economia de Catalunya: preguntes i respostes sobre la independència‘, coordinat per ell i per Modest Ginjoan. Un llibre que, si arribés a cada casa, ben segur que seria el millor estímul … Continue reading Oriol Amat: ‘La independència tutelada per la Unió Europea és totalment viable’ →	Oriol Amat: 'La independència tutelada per la Unió Europea és totalment viable'	news	
https://www.vilaweb.cat/noticies/cap-a-la-independencia-a-ritme-de-jazz/	24/06/2021	Fa un parell de dies vaig entrevistar la jove promesa de Súmate, Gabriel Rufián, i em van venir ganes de tornar a escoltar ‘Desglaç’, el meravellós disc de Miguel Poveda. La presència, el posat, la timidesa aparent de Rufián em recordaven el ‘cantaor’ que havia fet un dels meus discs preferits i que darrerament tenia equivocadament aparcat. Quan vaig arribar a casa, el vaig tornar a carregar al telèfon i no l’he deixat d’escoltar des d’aleshores: ‘Amadíssims enemics, si algun me’n vol ser encara, guardians del meu honor, mirall de les meves taques…’ Verdaguer, Margarit, Marçal, Brossa, Casasses, Comadira, Ferrater… tots amb la veu flamenca i aquell acompanyament amb tons de jazz, tango… La qüestió és que aquesta banda sonora que em torna a acompanyar des de dimarts es va mesclar amb els pensaments d’aquestes últimes setmanes sobre el camí cap a la independència. Una cosa em portava a una altra sense adonar-me’n. I recordava els nervis, la brega, la negror i el pessimisme que s’han apoderat del moviment independentista en determinats moments, de manera cíclica. Hi ha hagut períodes en què tot semblava acabat i sense solució possible. I mira que de fulls de ruta se n’han arribat a escriure tants que podríem empaperar-ne un cel sencer. Pensava que aquestes situacions de desànim, de derrota, de pou sense fons, de veure-ho tot perdut, són conseqüència d’una voluntat comprensible però erràtica de voler-ho tenir tot apamat i sabut abans no passi. I no cal pas ser gaire savi per entendre que els processos històrics de secessió, revolució o canvi significatiu mai no s’han estructurat i dissenyat prèviament, com si es poguessin planificar i executar punt per punt. Un procés com el que segueix el poble català en aquest moment és una improvisació constant i necessària. No hi ha res escrit. No es pot avançar el resultat de cada passa. No s’hi valen fulls de ruta. Més val tenir bons mapes de navegació. Però no camins traçats abans de recórrer-los. I, quan penses amb música, els pensaments i records es van succeint sense ordre clar. I vaig recordar aquell llibre de Luxio Ugarte que vaig llegir ja fa uns quants anys. Es deia ‘Simfonia o jazz? Koldo Saratxaga i el model Irizar’ (però en castellà). I explicava com el tal Saratxaga havia convertit l’empresa de carrosseries d’autocar del grup cooperatiu basc Mondragón en la segona empresa del sector més important d’Europa. Irizar, amb el lideratge de Saratxaga, havia esdevingut un model de gestió per a les empreses de mig Europa. Al llibre, Ugarte explicava que el sistema de gestió de l’empresa s’havia inspirat i es podia comparar més amb el funcionament d’una banda de jazz que no pas amb una orquestra simfònica. En una simfonia tot és mil·limetrat. Tots els músics han d’executar amb fidelitat màxima allò que marca la partitura. En una simfonia, un cervell privilegiat ha imaginat com sonaria la música i un director l’ha portada a l’escenari amb petites adaptacions interpretatives. En canvi, en el jazz hi ha un grau d’improvisació molt gran a partir d’un patró, d’una melodia o d’un tema. I els músics construeixen una versió nova cada vegada i han de connectar i comunicar-se al mateix temps. Sí que hi ha unes pautes, unes traces… però pot passar de tot. Hi ha un objectiu, però moltes maneres d’arribar-hi. I al moviment independentista li passa això. Que voldria actuar com una orquestra, però la música és jazz. D’aquí ve aquella incomoditat. Voldríem tenir-ho tot planificat i que aquests polítics nostres no ho resolguessin tot sempre en temps de descompte. Però la història no va així. Es desencadena com vol i sense planificació. Per això, en general, els llibres d’història s’escriuen quan la història ja ha passat. I perquè passi en la direcció que hom vol cal que –com en el jazz– la cosa tingui swing, que és la manera com defineixen el fet que una peça, una actuació o un músic fan vibrar el qui l’escolta, hi connecta o el commou. Aquesta és la solució de tots aquests mals moments –que no crec que s’hagin acabat per sempre. Prendre’s el camí cap a la independència a ritme de jazz. I posar-hi swing. Un, dos… un, dos, tres i… [Per si algú encara no ha tingut la sort d’escoltar ‘Desglaç’ de Miguel Poveda, afegeixo a continuació una llista de reproducció de les cançons d’aquest disc genial.]	Fa un parell de dies vaig entrevistar la jove promesa de Súmate, Gabriel Rufián, i em van venir ganes de tornar a escoltar ‘Desglaç’, el meravellós disc de Miguel Poveda. La presència, el posat, la timidesa aparent de Rufián em recordaven el ‘cantaor’ que havia fet un dels meus discs preferits i que darrerament tenia … Continue reading Cap a la independència a ritme de jazz →	Cap a la independència a ritme de jazz	news	
https://www.vilaweb.cat/noticies/preysler-vargas-llosa-i-el-classisme-cultural/	24/06/2021	Abans de continuar parlant de casta veurem què va piular ahir l’escriptora Laura Freixas: Leo a Vargas Llosa en @el_pais y pienso en lo decepcionante q resulta q hombres q son un referente, como él, formen parejas tan desiguales — Laura Freixas (@LauraFreixas) July 26, 2015 L’article del peruà parlava de Nietzsche. Un bon grapat d’usuaris de Twitter, alguns de ben il·lustres, van opinar que el seu piulet era masclista. Jo no crec que ho sigui –més endavant diré per què–, però Freixas va acabar d’enfonsar el peu a la galleda dient això: @Delorenzotv @el_pais No lo veo así pero acepto crítica. Digamos q m decepcionan hombres intelectuales emparejados con amas d casa. — Laura Freixas (@LauraFreixas) July 26, 2015 Impressionant. Malgrat que aquest i alguns altres piulets són força desafortunats venint d’una escriptora que ha lluitat sempre per la igualtat de la dona, censurar-la per masclista seria posar-hi més pa que formatge. Twitter té aquestes coses: et sembla que ets al bar amb els amics quan et llegeix –potencialment– mig país. Qui estigui lliure de bestieses a Twitter que llanci el primer ‘tweet’. No és masclisme, és classisme La quarta accepció de l’Enciclopèdia descriu la casta així: ‘Classe o ordre de persones que, gràcies a privilegis hereditaris, de professió, etc., té un esperit d’exclusió respecte a les altres classes de la societat. La casta nobiliària, militar. Esperit de casta. Tenir algú els prejudicis de la seva casta.’ Freixas creu que Isabel Preysler és una mestressa de casa inculta. Més enllà del dubtós encaix en la definició de mestressa de casa em crida l’atenció que Freixas doni per fet que Preysler és inculta. La seva filla Tamara sembla més simple que no el mecanisme d’un xumet, però a la mare no li recordo cap sortida de to que em permeti d’afirmar que és inculta. Ans al contrari, ella té un saber estar en un munt de situacions en què jo no passaria del trinxeraire llegit que sóc; en això Preysler n’és molt, de culta. I no és cap beneita. Tampoc no sabem a què dedica el seu lleure la nova parella de Vargas Llosa però ha tingut el temps, els mitjans i les oportunitats per a adquirir una vastíssima cultura. Que Isabel Preysler sigui una dona i Mario Vargas Llosa un home és un arbre que no ens ha d’impedir de veure el bosc rere el piulet de l’escriptora catalana. Freixas creu que Preysler no es mereix ser parella de l’escriptor perquè (creu que) és una inculta. Freixas diu que Vargas Llosa l’ha decebuda perquè suposa que no ha triat algú culte; tampoc no ens aclareix quina consideració li mereixia Patricia Llosa que, legalment, encara és la dona de l’escriptor. La que també és la seva cosina –Puigtobella disculparà que enllaci la revista DiezMinutos– era força més inculta que l’anterior parella del premi Nobel, la seva tia política, Julia Urquidi, aquesta sí que amb més cultura fins i tot que ell, si més no quan eren parella. De llavors ençà ha plogut molt. A Freixas la molesta que Preysler sigui de la casta ‘equivocada’. Preysler s’ha d’aparellar amb homes (suposadament) rics però no intel·lectuals. Per què? Home, quina pregunta… perquè se suposa que un home culte només pot ser feliç amb una dona culta. I viceversa, és clar. Ja veig els homes (cultes) rient per sota el nas mentre les dones (cultes) adopten una expressió escèptica. I viceversa, és clar. Hi ha una mena d’intel·lectual que creu que el Cànon Cultural (Occidental) és escrit en marbre i que tan sols el poden administrar aquells qui l’Acadèmia ha ungit sacerdots. Hem d’entendre l’Acadèmia com un sistema que, per legitimació vertical descendent –el sentit és importantíssim– autoritza uns quants escollits a impartir doctrina per al gaudi i guia dels lloscos. Formen part de l’Acadèmia els catedràtics, professors, crítics, editors i escriptors de la cosa, entre més personatges que hi pul·lulen al voltant. Aquesta mena d’intel·lectual és profundament classista; potser no veu cap problema en l’aparellament entre rics i pobres, però no pot evitar de pensar que un culte i un llosc són incompatibles. Quan els mitjans de producció i distribució d’informació eren en mans de molt pocs –perquè la seva creació i manteniment costaven molts diners– aquesta manera d’entendre la cultura tenia sentit. La cultura, per imperatiu industrial, era quelcom a administrar verticalment, de dalt a baix, d’uns pocs que triaven i moltíssims que consumien. Hi havia una clara separació entre Alta Cultura i Baixa Cultura: la primera rebia la benedicció de l’Acadèmia, la segona era produïda en massa pels propietaris dels mitjans de producció per al brut gaudi dels incultes o se la procuraven ells mateixos a les seves pintoresques festes i locals. Som envoltats de rics i de pobres, de cultes i d’incultes, però alguna cosa ha canviat: la informació circula per les clivelles del sistema erosionant el Cànon Cultural (Occidental) i enduent-se’n un sacerdoci que, mancat d’auctoritas, descobreix que la seva potestas no serveix perquè la gent, el populus, pot triar sense guia. I s’atreveix a fer-ho! Així és com, de mica en mica, les clivelles esdevenen reguerots i dels reguerots en surten dolls que soscaven el Cànon Cultural (Occidental). De la mateixa manera que hi ha gent amb tres carreres universitàries que no han obert un llibre en sa vida i són més burros que Platero, també n’hi ha que només tenen el graduat escolar però han bastit una cultura enciclopèdica, que no vol dir memorística, sinó pròpia de l’ideal de la Il·lustració i del Segle de les Llums. No puc entendre com Laura Freixas defensa la igualtat de les dones –causa que comparteixo malgrat no ser dona– i a la vegada censura l’estil de vida d’una persona que si res ha demostrat és triar lliurement les seves parelles i el seu estil de vida. Jo potser no el comparteixo –Freixas de segur que no–, però no sóc qui per suposar que Isabel Preysler és inculta ni tampoc per donar per fet que una inculta no farà feliç Vargas Llosa. Laura Freixas creu que mereix ser parella de Vargas Llosa –altrament no estaria tan decebuda amb la tria de l’escriptor– i això delata que, per a ella, hi ha una casta cultural que mereixeria ser tractada d’una manera especial. Potser fins ara ha estat així, no en assumptes de llit –que també– però sí en molts altres. Exercir la intel·lectualitat des de l’Acròpolis Acadèmica els ha fet perdre el món de vista. Potser no han vist, com féu Alessandro Baricco ja fa uns quants anys, que els Bàrbars s’acosten. Ja són aquí. Res no tornarà a ser igual.	Abans de continuar parlant de casta veurem què va piular ahir l’escriptora Laura Freixas: Leo a Vargas Llosa en @el_pais y pienso en lo decepcionante q resulta q hombres q son un referente, como él, formen parejas tan desiguales — Laura Freixas (@LauraFreixas) July 26, 2015 L’article del peruà parlava de Nietzsche. Un bon grapat … Continue reading Preysler, Vargas Llosa i el classisme (cultural) →	Preysler, Vargas Llosa i el classisme (cultural)	news	
https://www.vilaweb.cat/noticies/video-romeva-banos-oleguer-presas-i-empar-moliner-a-la-crida-desquerres-per-la-independencia/	24/06/2021	Més de cinquanta entitats i partits formen part de la campanya ‘Esquerres per la Independència‘. D’ERC, la CUP i Procés Constituent a sectorials de l’ANC, la Intersindical, el col·lectiu Drassanes i el SEPC. Quan Catalunya encara els últims dos mesos abans del 27-S, la campanya fa una crida a mantenir una intensa mobilització fins aleshores. Una crida a la qual s’han sumat Antonio Baños, Raül Romeva, Oleguer Presas, Empar Moliner, Manuel Delgado, Carme Sansa, Jaume Madaula, Elisenda Paluzie i Lluís Llach. Tots participen en el vídeo de la campanya per a impulsar l’obertura d’un procés constituent després d’una declaració d’independència si el sí guanya el 27-S. Aquest és, íntegre, el text de la ‘Crida de les esquerres per la independència’: «Per la independència, el procés constituent i la República Catalana independent La majoria social d’aquest país, les classes populars catalanes, s’ha manifestat de manera clara i rotunda per un canvi democràtic, real i profund, que doni resposta a les reivindicacions nacionals i socials. La manca de llibertats democràtiques, l’atac constant contra els drets nacionals i culturals dels i les catalanes, i les polítiques neoliberals i antisocials de molts governs, ens han dut als índexs més alts de pobresa econòmica i precarització de les condicions de vida de la classe treballadora, i a la negació de la nostra sobirania com a poble. Davant d’això, l’única via per garantir les llibertats i els drets nacionals i socials és la ruptura amb l’estat monàrquic espanyol, aquell sorgit de la transició espanyola del 78 i hereu de la dictadura franquista. No hi ha cap més alternativa ni cap altra perspectiva de canvi real, a curt i mitjà termini, que l’acció unilateral del poble català vers la ruptura amb l’estat i el seu actual marc legal. No hi ha cap altre camí que la independència. Una independència que començarà el 27-S amb el posicionament clar de la societat catalana en clau de ruptura, de canvi social i de país. I això només es pot garantir donant suport a les propostes provinents o sorgides des de les esquerres independentistes. La construcció d’un nou país també requereix reactivar i reforçar l’aposta per un procés constituent democràtic i popular, que posi les bases del model de societat que volen i necessiten les classes populars del nostre país. Parlem de la construcció social, popular, oberta i democràtica de la República Catalana independent. Un procés que se segueix de ben a prop, amb els primers indicis organitzatius i de canvi polític, des de la resta de territoris dels Països Catalans. Les opcions polítiques que parlen de la possibilitat immediata d’una regeneració democràtica a Espanya, ens intenten enganyar. Volen impedir l’exercici efectiu del dret d’autodeterminació del poble català i supediten el nostre procés d’alliberament a una més que improbable reforma de l’estat, perpetuant així les desigualtats derivades de l’actual règim autonòmic. No es tracta de reformar, sinó de trencar amb el règim nascut amb la Constitució del 78. Des de la nostra realitat nacional i social, el posicionament d’alguns partits d’esquerres és incomprensible i incoherent. Sobretot des de la perspectiva de les esquerres que lluiten per l’alliberament nacional dels pobles i per una veritable democràcia social i política. No existeix una tercera via. Estem davant d’una cruïlla històrica i, en conseqüència, o ens situem del costat del procés popular per la Independència i per la República Catalana o, per contra, continuem igual com estem ara, o probablement pitjor. No hi ha millor servei a la resta de pobles sotmesos a l’oligarquia i opressió de l’Estat espanyol, i a les seves classes populars, que desenvolupar el nostre procés de ruptura nacional i social. Una República Catalana que ha de ser solidària amb tots els pobles de l’Estat, i del món, en la seva lluita per les seves llibertats i drets nacionals, socials i democràtics, i contra les injustícies i desigualtats. Per tot això, des de la coherència de les idees i el compromís històric de les esquerres en la defensa de les llibertats nacionals i la justícia social, Esquerres per la Independència fa una crida a la societat catalana, i a les agrupacions i els partits que la representen, perquè: S’organitzi i doni suport a les organitzacions d’esquerres i independentistes que aposten per garantir i reforçar el procés cap a la independència, la ruptura amb el marc legal de l’Estat i l’inici d’un procés constituent democràtic, popular i participatiu, que posi les bases de la constitució de la futura República Catalana independent, del poble i per al poble. Durant el procés d’avenç cap a la República Catalana, caldrà reforçar i construir les estructures d’estat bàsiques i alhora garantir un programa amb polítiques socials concretes d’urgència social, com ara un pla de xoc per garantir el dret de l’habitatge, la universalitat dels serveis públics i els drets socials i laborals, contra les pobreses i les precarietats i la implantació d’una renda mínima garantida. Tots els partits polítics o agrupacions d’electors, deixin clar, des d’ara, si estan o no a favor que Catalunya esdevingui, en un termini màxim de 18 mesos, una República Catalana independent, i si faran constar la seva posició en el seu programa electoral. Animem les persones que són favorables a la independència i militen en partits o coalicions que no es declaren favorables a incloure aquest punt en el seu programa, a definir i expressar clarament la posició, tant de forma interna com externa, de les seves organitzacions i, o bé s’afegeixin a alguna de les candidatures que reben el suport dels partits independentistes i d’esquerres, o bé recomanin públicament el vot per una d’aquestes candidatures. Els partits independentistes que a les anteriors eleccions no van obtenir cap escó, renunciïn a presentar-se a les eleccions del 27 de setembre de manera separada a altres candidatures o coalicions, per evitar que ni un sol vot independentista deixi d’obtenir representació parlamentària. Cridem el poble de Catalunya a la mobilització més intensa des d’ara fins a les eleccions del 27 de setembre, posant el màxim èmfasi en la manifestació de l’11 de Setembre, i per això considerem imprescindible: a) Mantenir i incrementar la tasca de dinamització i difusió del Debat Constituent. b) Abordar les eleccions del 27 de setembre amb caràcter plebiscitari i voluntat constituent, de forma que la victòria de l’independentisme vagi seguida de la desconnexió unilateral amb l’estat espanyol (DUI), que faci possible l’obertura d’un procés constituent, popular i participatiu, vers la República Catalana independent, en particular amb l’impuls de debats ciutadans que serveixin de base d’una Convenció Constitucional. c) Abordar de manera immediata un programa social de xoc, passat el 27 de setembre, que posi fi a les urgències socials. d) Impulsar la constitució de l’Assemblea de Representants Electes com un instrument de sobirania popular i de caràcter rupturista. El 27-S, per les llibertats i la justícia social, votem independència! Visca la República Catalana independent! Esquerres per la Independència, juliol de 2015»	Més de cinquanta entitats i partits formen part de la campanya ‘Esquerres per la Independència‘. D’ERC, la CUP i Procés Constituent a sectorials de l’ANC, la Intersindical, el col·lectiu Drassanes i el SEPC. Quan Catalunya encara els últims dos mesos abans del 27-S, la campanya fa una crida a mantenir una intensa mobilització fins aleshores. … Continue reading Vídeo: Romeva, Baños, Oleguer Presas i Empar Moliner, a la crida d’Esquerres per la Independència →	Vídeo: Romeva, Baños, Oleguer Presas i Empar Moliner, a la crida d'Esquerres per la Independència	news	
https://www.vilaweb.cat/noticies/un-tanoca-dos-vots/	24/06/2021	Veient la histèria dels xartulians demanant que el 27S es comptin vots i amb quina reincidència recorden que les votacions al nostre Parlament no gaudeixen de plena proporcionalitat, hem de tenir clar que ja hem guanyat. La meva bola de vidre diu que traurem 68 diputats (38 a BCN, 11 a GI, 10 a LL i 9 a TGN) però només el 46% dels vots vàlids: pels pèls! A hores d’ara, tots ja sabem que el gran argument per rebatre el recompte de vots és que no ens ho han deixat fer (bo, encara hi som a temps, de comptar vots: a Grècia han muntat un referèndum en una setmana…). Però convé que donem un cop d’ull a l’argument que diu que els vots no valen el mateix a Lleida que a Girona. Com es rebat aquest argument? Simplement, dient que, si som on som, és perquè els franquistes de dretes han gaudit de majories basades en el fet que a Espanya creuen que un tanoca val dos vots. Que, sense la sobrerepresentació de les àrees que el règim considera de gent prou tanoca per a poder-los teledirigir (sigui amb el panem et circenses de tota la vida, sigui amb el caciquisme de tota la història espanyola), mai els franquistes haurien arribat a tenir la força que els ha emborratxat del desig genocida d’esborrar Catalunya del mapa, de fer realitat el deliri del Criminalísimo de convertir España en una sola nació. Anem a pams. ¿Volem valorar si s’ha de qüestionar la representativitat d’un conjunt de diputats perquè han obtingut els escons amb menys vots que la resta de diputats? Agafem la ciutat de l’Hospitalet, que no és districte electoral i té 253518 habitants (totes les dades són de la Wikipedia); en proporció, li correspondria un dels 31 diputats de la província de Barcelona, amb cinc miliions i mig d’habitants. Tot seguit, comparem-ho amb les demarcacions que tenen menys habitants: Melilla (78476) té un diputat, Ceuta (82376), un també i Soria (95223) en té dos. Juntes, tenen 256075 habitants i quatre (sí, QUATRE) diputats. Hum, sembla que algú s’hauria de repensar si convé dur el carro per aquest pedregar… Perquè si seguim sumant, resulta que les vint-i-una demarcacions més petites (de 51) tenen juntes, si no ve d’un pam, els mateixos habitants que la província de Barcelona: a les tres anteriors hi afegim Teruel (144607), Segovia (164169), Palencia (171668), Ávila (172704), Zamora (191612), Cuenca (219138), Huesca (228361), Guadalajara (256461), Álava (319227), La Rioja (322955), Orense (333257), Lugo (351350), Salamanca (352986), Burgos (375657), Albacete (402318), Cáceres (415446), Lleida (442308) i Huelva (521968). En total, aquestes vint-i-una demarcacions tenen 5642267 habitants i ABRACADABRA! 69 diputats per un xic més de cinc milions i mig. Cada 178358 habitants de Barcelona tenen un diputat, mentre que a tanocalàndia cada 81771 habitants tenen un diputat. És a dir, que cada tanoca té dos vots i escaig; potser els tanoques som nosaltres, no? Posat cercar el punt flac a l’argument dels 38 diputats de més que tenen a tanocalàndia, es podria dir que res no indica que els franquistes de dretes no haguessin pogut obtenir també la majoria absoluta en el darrer període de sessions amb un sistema realment proporcional. La meva resposta és que a tanocalàndia voten majoritàriament la dreta més troglodita. De fet, les deu demarcacions més petites, amb menys habitants que l’Hospitalet de Llobregat, no haurien de ser demarcació si ens regíem amb criteris purament pragmàtics. En realitat, vist que de tanoques no en tenen res, les podríem anomenar “províncies funcionàries”, perquè quedarien buides si en trèieu les delegacions dels ministeris, organismes públics (Loteries, Tràfic, Mines, Meteorologia, Seguretat Social, Muface…), delegacions d’institucions com el Cervantes, RTVE, la UNED, amb els seus caps, les seves secretàries, els seus tres torns de xofer de cotxe oficial, els seus uixers i administratius, les famílies de tots aquests, els policies que custodien tots els seus edificis, els metges i mestres que atenen tota aquesta població, les famílies dels policies, els mestres i els metges… I no he tocat el tema militar, que algun pes deu tenir a les “plazas africanas”. A l’Hospitalet no tenen res de tot això, almenys a nivell de delegació de capital de província. Doncs, quan els franquistes del PSOE, de Ciudadanos o del PP ens vinguin amb la manca de proporcionalitat del sistema electoral a Catalunya, els haurem de demanar coherència i que no sigui tan pocavergonyes: si la manca de proporcionalitat ha permès prostituir el Tribunal Constitucional amb militants del PP que porten anys refranquistitzant la seva Constitución i ens ha ficat en aquest merder, no pot ser que no la puguem emprar nosaltres per alliberar-nos de la tirania espanyola.	Veient la histèria dels xartulians demanant que el 27S es comptin vots i amb quina reincidència recorden que les votacions al nostre Parlament no gaudeixen de plena proporcionalitat, hem de tenir clar que ja hem guanyat. La meva bola de vidre diu que traurem 68 diputats (38 a BCN, 11 a GI, 10 a LL … Continue reading Un tanoca, dos vots →	Un tanoca, dos vots	news	
https://www.vilaweb.cat/noticies/les-estrenes-la-polonesa-circuit-tancat-arriba-als-cinemes-en-la-setmana-que-irromp-lirreverent-ted-2/	24/06/2021	El film polonès ‘Circuit tancat’ del director Ryszard Bugajski s’estrena aquesta setmana subtitulada en català i tracta sobre la corrupció en l’administració. Un film que compartirà cartell amb l’irreverent ‘Ted 2’ dirigida per Seth MacFarlane, pare de les exitoses sèries d’animació ‘Padre de Família’ o ‘American Dad’. Així mateix, aquesta setmana arriben a la gran pantalla el film libanès ‘Ghadi’ d’Amin Dora i ‘El secreto de Adaline’, sobre una noia que no envelleix durant vuit dècades. També s’estrena en català el film d’animació ‘La casa màgica’ sobre les aventures d’un intrèpid gat. > Circuit tancat (‘Uklad zamkniety’). Direcció: Ryszard Bugajski. Intèrprets: Magdalena Kumorek, Monika Kwiatkowska, Beata Scibakówna; Janusz Gajos, Robert Olech, Przemyslaw Sadowski. Gènere: Acció. Esbós: Gdansk, any 2000. Tres empresaris creen una empresa d’èxit i per aconseguir tirar-la endavant i no tenir competència arriben a l’extrem de fer empresonar qualsevol que s’hi acosti. Però un dia les coses canvien quan s’inicia una lluita contra la corrupció administrativa. En català. > Ted 2. Direcció: Seth MacFarlane. Intèrprets: Amanda Seyfried, Jessica Barth, Maggie Geha; Mark Wahlberg, Liam Neeson, Morgan Freeman. Gènere: Comèdia. Esbós: Ted és un irreverent osset de peluix amb un seguit de capacitats molt humanes. En aquesta segona part de les seves aventures l’ós haurà de fer front a un nou repte: deixar embarassada la seva parella humana després d’haver-se casat amb ella. > Ghadi. Direcció: Amin Dora. Intèrprets: Lara Rain, Camille Salameh, Caroline Labaki; Georges Khabbaz, Emmanuel Khairallah, Samir Youssef. Gènere: Comèdia. Esbós: Ghadi és un nen amb síndrome de Down que viu en un poble coster del Líban. La realitat obliga al seu pare, Leba, a inventar un estrany esquema per convèncer als habitants d’El Mshakka que el seu fill no és el dimoni, sinó un àngel amb respostes per a tots els seus problemes. > The Age of Adaline (‘El secreto de Adaline’). Direcció: Lee Toland Krieger. Intèrprets: Blake Lively, Ellen Burstyn, Amanda Crew; Harrison Ford, Richard Harmon, Mark Ghanimé. Gènere: Drama. Esbós: Als vint-i-nou anys Adaline Browman deixa d’envellir miraculosament durant vuit dècades. Durant tots aquesta anys ha portat una vida solitària, allunyada de tot aquell que pogués descobrir el seu secret. Però tot això es posarà en joc quan coneix a Ellis Jones i s’enamora d’ell. > La casa màgica (‘The House of Magic’). Direcció: Ben Stassen. Gènere: Animació. Esbós: Un gat abandonat busca refugi un dia de tempesta amb tanta sort que va a parar a una casa propietat d’un vell mag i habitada per una gran varietat d’autòmats i artefactes. Tot i això alguns dels seus habitants no voldran el gat i la situació es complicarà del tot quan el vellet és ingressat en un hospital i el seu nebot vol vendre la casa. En català.	El film polonès ‘Circuit tancat’ del director Ryszard Bugajski s’estrena aquesta setmana subtitulada en català i tracta sobre la corrupció en l’administració. Un film que compartirà cartell amb l’irreverent ‘Ted 2’ dirigida per Seth MacFarlane, pare de les exitoses sèries d’animació ‘Padre de Família’ o ‘American Dad’. Així mateix, aquesta setmana arriben a la gran … Continue reading Les estrenes: La polonesa ‘Circuit tancat’ arriba als cinemes en la setmana que irromp l’irreverent ‘Ted 2’ →	Les estrenes: La polonesa 'Circuit tancat' arriba als cinemes en la setmana que irromp l'irreverent 'Ted 2'	news	
https://www.vilaweb.cat/noticies/el-perllongament-dfgc-a-terrassa-entra-en-funcionament-aquest-dimecres-amb-tres-noves-estacions/	24/06/2021	Terrassa (ACN).- El perllongament dels Ferrocarrils de la Generalitat de Catalunya (FGC) a Terrassa entra en funcionament amb tres noves estacions anomenades Terrassa Estació del Nord, Vallparadís-Universitat i Nacions Unides. La posada en marxa ha arribat cinc anys més tard respecte de la previsió inicial i després de dotze anys d’obres. Es van aturar entre el gener i l’octubre del 2012 per entrebancs econòmics a causa de la crisi. La xarxa d’FGC a la ciutat vallesana tindrà 5,5 milions de viatgers cada any i, per al Metro del Vallès, implicarà tres milions d’usuaris més. D’una altra banda, es preveu que el perllongament a Sabadell entrarà en servei el 2016. El perllongament ha significat la construcció d’un tram de línia de doble túnel de quatre kilòmetres, des de l’estació de Terrassa Rambla, on acabava la línia, fins al nord de la ciutat, a Can Roca. Amb el nou tram entren en servei tres estacions, i també un dipòsit de trens al final de la línia que permetrà que no s’hagin d’enviar a Rubí quan acabi el servei. L’obra civil i la col·locació de rails i catenària van acabar el febrer del 2014 i actualment s’acabaven d’enllestir treballs d’arquitectura i instal·lacions i es feien comprovacions i proves de circulació de trens. En total, l’obra tenia un pressupost de 401 milions d’euros. També millora el transport amb el Vallès i amb Barcelona, i la intermodalitat ferroviària gràcies als transbords amb les línies R4 i R12 de Rodalia, que es poden fer a l’Estació del Nord. Per acabar, millora la intermodalitat amb l’autobús, que l’ajuntament diu que es revisarà per adaptar-la a la nova realitat. 166 circulacions de trens en dies feiners El servei es prestarà amb trens de les sèries 112, que tenen capacitat per a 720 viatgers, i de la 113, amb capacitat per a 792. Els dies feiners del període lectiu s’efectuaran 166 circulacions de trens entre Barcelona i Terrassa. De 7.00 a 8.00 hi haurà vuit trens per hora, entre les 8.00 i les 9.00 hi haurà sis trens; a l’hora vall, d’11.00 a 14.00 en seran quatre, i a partir d’aquesta hora en circularan cinc. D’una altra banda, el trajecte des de Terrassa Rambla fins al final del nou tram, a l’estació de Nacions Unides, serà de vuit minuts. Des de les Fonts, en seran dotze. Respecte a les noves estacions, la de Vallparadís-Universitat disposa de dos accessos, un a la plaça des Drets Humans i l’altre al Parc de Vallparadís, i dos vestíbuls. També hi ha quatre ascensors, escales fixes i una de mecànica. A l’Estació Nord, l’intercanviador es troba al parc del Nord i s’hi entra per l’avinguda 22 de juliol, per escales fixes i dos ascensors. A més, hi ha un passadís que connecta amb l’estació de Rodalia. Per acabar, l’estació de Nacions Unides és a la confluència entre l’avinguda del Parlament i la de Béjar i hi ha dos ascensors, escales mecàniques i fixes. La previsió és que l’estació de Vallparadís Universitat ha de tenir una demanda de 5.728 viatgers per dia, la del Nord, 4.308 i la de Nacions Unides, 2.170. Aquests viatgers, sumats als 6.893 de Terrassa Rambla, seran un total de 19.099 viatges per dia.	Terrassa (ACN).- El perllongament dels Ferrocarrils de la Generalitat de Catalunya (FGC) a Terrassa entra en funcionament amb tres noves estacions anomenades Terrassa Estació del Nord, Vallparadís-Universitat i Nacions Unides. La posada en marxa ha arribat cinc anys més tard respecte de la previsió inicial i després de dotze anys d’obres. Es van aturar entre … Continue reading Entra en funcionament el perllongament dels Ferrocarrils a Terrassa →	Entra en funcionament el perllongament dels Ferrocarrils a Terrassa	news	
https://www.vilaweb.cat/noticies/la-llei-del-voluntariat-inclou-les-demandes-de-lassociacionisme/	24/06/2021	Aquesta llei, en comparació amb l’avantprojecte de llei del voluntariat impulsat inicialment pel govern, ha estat modificada substancialment després d’una tramitació parlamentària que ha comptat amb desenes de compareixences d’entitats, experts i federacions d’entitats del món associatiu crítiques amb el text original i de la demanda de la Xarxa d’Associacionisme de Catalunya de fer una llei més sensible a la dinàmica associativa. Cal recordar que al mes de maig les tretze federacions més representatives van fer arribar una carta al Parlament rebutjant alguns plantejaments de la llei, que en el seu redactat final, molt més inclusiu, minimitza les obligacions i la regulació per la dinàmica associativa, preservant i reconeixent la seva realitat. Un exemple d’això és el mateix canvi de nom de la llei. En aquest procés, ha estat clau la coordinació i el treball de la Xarxa d’Associacionisme de Catalunya (XAC), que integra de manera transversal les principals federacions d’associacions del país i d’àmbits diferents com són el juvenil, l’associacionisme educatiu, el moviment veïnal, l’excursionista, de pau i drets humans, ateneístic, de gent gran, l’ambiental i ecologista, AMPA, l’associacionisme cultural, el Consell d’Associacions de Barcelona o el Moviment Laic i Progressista, entre d’altres. Els principals punts positius del nou redactat de la llei han estat: –Eximir tot l’associacionisme de la burocratització i totes les obligacions previstes originalment. L’avantprojecte de Llei original preveia que totes les persones voluntàries havien de signar un full de compromís amb l’entitat que regulés la seva implicació, l’obligació de l’entitat de proveir una identificació per a les persones voluntàries, que totes les entitats tinguessin un pla de gestió de voluntariat i un pla de formació específic, inscriure’s obligatòriament en un cens, nomenar una persona coordinadora de voluntariat, tenir un nou registre propi, certificar la participació de les persones voluntàries… Aquestes i altres obligacions, allunyades de la realitat associativa i les entitats de base on tothom és voluntari, han quedat circumscrites a les entitats que acordin lliurement tenir un “programa de voluntariat”. La llei reconeix que l’activitat associativa i tots els projectes de voluntariat que en aquest marc s’hi desenvolupin quedaran exempts dels deures establerts per la llei. Tot i això, les associacions que ho desitgin podran tenir “programes de voluntariat” o aplicar les eines que considerin adequades. En aquests casos, no caldrà que facin full de compromís per les persones sòcies i es permet que algunes obligacions les puguin fer les federacions. –Una llei més inclusiva amb la realitat associativa. Tota la llei ha incorporat transversalment la realitat associativa. Les definicions de voluntariat i persones voluntàries són molt més àmplies, recollint tant els programes de voluntariat, més sistematitzats, com l’activitat voluntària associativa, basada en la participació col·lectiva, l’autoorganització, la gestió democràtica i la voluntat de transformació social o personal. Continua llegint la notícia a Tornaveu, fent clic aquí.	Aquesta llei, en comparació amb l’avantprojecte de llei del voluntariat impulsat inicialment pel govern, ha estat modificada substancialment després d’una tramitació parlamentària que ha comptat amb desenes de compareixences d’entitats, experts i federacions d’entitats del món associatiu crítiques amb el text original i de la demanda de la Xarxa d’Associacionisme de Catalunya de fer una … Continue reading La Llei del Voluntariat inclou les demandes de l’associacionisme →	La Llei del Voluntariat inclou les demandes de l'associacionisme	news	
https://www.vilaweb.cat/noticies/votar-independencia-es-votar-llengua/	24/06/2021	El català necessita un estat a favor i no un a la contra, com ara, i per això assolir la independència política és l’única manera d’aconseguir la normalitat del català a Catalunya. Aquesta és la constatació a la qual ha arribat la Plataforma per la Llengua després de vint-i-dos anys de treballar pel català i d’anar copsant durant tot aquest temps la resposta real dels diferents governs espanyols –i d’alguns governs autonòmics– als problemes dels ciutadans amb relació a la llengua catalana: furibunds atacs a la immersió a l’escola a Catalunya, negació de la unitat de la llengua, reiterats intents que els infants de les Balears i el País Valencià no puguin estudiar en català, veto a la possibilitat de fer el català oficial a Europa… En resum, després d’una àrdua feina de picar pedra, l’entitat ha constatat la impossibilitat d’un canvi real, la impossibilitat que els diversos governs espanyols tractin el català com una llengua de primera i, per tant, que considerin els catalanoparlants ciutadans de primera. A Espanya els catalanoparlants són ciutadans de segona, i el català, tot i ser una llengua viva i puixant, no pot desenvolupar-se amb normalitat en ple segle XXI en aquest estat. Des que va néixer el 1993, la Plataforma per la Llengua ha tingut com a únic objectiu millorar la situació del català des d’un vessant pragmàtic i transversal. En tot aquest temps, l’entitat mai no s’havia definit sobre quina havia de ser l’estructura política dels territoris de parla catalana. Ara, però, aquest mateix pragmatisme és el que ha portat la Plataforma per la Llengua, l’ONG del català, a concloure que només amb un estat propi el català pot prosperar, i a decidir de donar suport obertament al procés sobiranista que viu actualment el Principat. Per tant, amb vista als comicis del 27 de setembre, la Plataforma per la Llengua ho veu clar: demanem el vot per a qualsevol de les candidatures que aposten obertament, i en un termini de temps com més breu millor, per la independència de Catalunya! Perquè ara mateix, votar per la independència és també votar per la llengua catalana. Òscar Escuder de la Torre, president de la Plataforma per la Llengua	El català necessita un estat a favor i no un a la contra, com ara, i per això assolir la independència política és l’única manera d’aconseguir la normalitat del català a Catalunya. Aquesta és la constatació a la qual ha arribat la Plataforma per la Llengua després de vint-i-dos anys de treballar pel català i … Continue reading Votar independència és votar llengua →	Votar independència és votar llengua	news	
https://www.vilaweb.cat/noticies/la-rauxa-de-ramon-espadaler/	24/06/2021	El Cercle del Liceu, a Barcelona, es va omplir ahir de convidats i premsa per escoltar la conferència de Ramon Espadaler, cap de llista d’Unió a les eleccions del 27-S. El conseller dels mossos d’esquadra la va titular: ‘Catalunya, seny i només seny’. Tanmateix, la sorpresa fou majúscula. Perquè humilment creiem que tot allò que vam veure ahir té més a veure amb la rauxa que no pas amb el seny. Per dir-ho d’alguna manera. Per exemple, només d’entrar dins les parets del Cercle del Liceu vam topar amb una placa de ‘Caídos por Dios y por España’. Hi apareix una llista d’una desena de noms de morts al bàndol franquista durant la guerra de 1936-1939. Suposem que eren socis del club: ‘Albert Despujol, Luis Fabra de Sentmenat, Marqués de Aguilar de Vilahur, Marqués de Juliá, etc.’ I, just sota la placa, un assistent a la conferència com jo que la deixa anar: ‘Perquè després diguin que no hi havia catalans franquistes.’ No la retiraria mai de la vida, aquesta placa, jo. És molt informativa. Placa dins el Cercle del Liceu. La conferència d’Espadaler, l’organitzava Catalunya Societat Civil, presidida per Jacint Soler Padró. Aquest advocat de Barcelona va comprar als anys noranta el 57,5% de l’empresa la Seda. A partir d’aleshores, judicis, denúncies, accions legals durant anys i panys. Altre cop humilment, jo no m’atreviria a qualificar la història de Soler Padró amb la Seda d’assenyada. En aquesta junta, per exemple, va acabar, home fet i dret, en calçotets quan li van treure els pantalons uns exaltats que deien que ell els havia estafats. I en aquesta altra, li van llançar tomàquets. Segons Soler Padró, un dels grans culpables d’aquesta llunyana història és Jordi Pujol. Ahir Soler Padró va obrir l’acte. La seva intervenció, en alguns punts realment apassionada, es pot resumir en dues paraules: ‘Voteu Unió.’ Abans de la conferència d’Espadaler va haver-hi les preguntes dels comensals. Molts eren empresaris. Doncs la sorpresa es va tornar a fer evident: Espadaler no jugava a casa del tot i algunes de les intervencions semblaven netament independentistes: ‘Segur que és assenyat quedar-se a Espanya? Vol dir que no és marxar-ne, l’actitud assenyada?’, ‘A veure, Unió cau cap a l’espanyolisme, ara?’, ‘Els empresaris tenim més inspeccions fiscals que mai’… La majoria de les intervencions, però, sí que anaven en la línia unionista: ‘Quin paper pot fer la monarquia per ajudar?’, ‘Catalunya independent acabarà com Palestina o el Sàhara: estats gairebé fantasma’, ‘La independència ens deixarà fora de l’euro’, etc. Finalment va arribar la intervenció de Ramon Espadaler. Quin home. Va citar Francesc Cambó (un dels catalans de Franco, per cert), Coll i Alentorn (empresonat per franquistes, per cert), i va dir: ‘No ens en sortirem amb una declaració unilateral d’independència.’ Va definir la paraula ‘seny’ d’una manera, altra vegada, arrauxada (‘seny vol dir centralitat’) i va animar el personal: ‘Les enquestes que tenim ens són favorables.’ Només en un moment va apujar el to de veu, i poquet, quan va assegurar que ell també treballava pel futur dels seus fills. ‘No tan sols els independentistes!’ Entremig, va defensar una llei contra els morosos i va arribar a afirmar que després del 27-S ERC podria pactar amb Catalunya Sí que es Pot i ‘les CUPS’. Ho diu en plural, i sona ‘l’escups’. Al meu costat alguns empresaris no seguien el discurs i miraven el mòbil. Molts altres assentien amb aprovació els arguments d’Espadaler. Nosaltres acabem la crònica amb un d’ells. La intervenció estrella del migdia. ‘Hola, sóc gestor de conflictes, i estic a la seva disposició’, va dir un comensal abans de començar la seva intervenció. Quina rialla no va esclatar dins el Cercle del Liceu, ple a seny de gent.	El Cercle del Liceu, a Barcelona, es va omplir ahir de convidats i premsa per escoltar la conferència de Ramon Espadaler, cap de llista d’Unió a les eleccions del 27-S. El conseller dels mossos d’esquadra la va titular: ‘Catalunya, seny i només seny’. Tanmateix, la sorpresa fou majúscula. Perquè humilment creiem que tot allò que vam veure … Continue reading La rauxa de Ramon Espadaler →	La rauxa de Ramon Espadaler	news	
https://www.vilaweb.cat/noticies/munte-turull-i-rull-seguiran-a-mas-en-el-segon-tercer-i-quart-lloc-de-cdc-a-la-llista-junts-pel-si/	24/06/2021	El consell nacional de CDC ha aprovat aquest dijous a la tarda el llistat de noms que aportarà a la llista Junts pel Sí, per ser intercalats a la candidatura entre els noms dels independents i els d’ERC. Després del president de la Generalitat, Artur Mas, -que ocupa el quart lloc de la llista- els convergents han volgut que la vicepresidenta del Govern, Neus Munté, el president del grup parlamentari de CiU, Jordi Turull, i el coordinador de CDC, Josep Rull, ocupin els segon, tercer i quart lloc respectivament que Junts pel Sí reservi per a Convergència. Pel que es coneix fins ara, en cap cas Munté posarà el seu nom abans del vuitè lloc de la candidatura. El llistat aprovat pels convergents també inclou, en la cinquena posició, a Neus Lloveras, alcaldessa de Vilanova i la Geltrú, seguida en el sisè lloc per la recentment nomenada portaveu de CDC, Marta Pascal. Per darrere seu hi haurà el vicesecretari general de Coordinació Institucional de CDC i fins ara vicepresident segon del Parlament, Lluís Maria Corominas, i dos membres del Govern: la consellera d’Ensenyament, Irene Rigau, i el conseller de Justícia, Germà Gordó. La quota de Demòcrates de Catalunya CDC es va comprometre també a incloure entre els seus espais reservats a la llista a algun membre de Demòcrates de Catalunya, els independentistes escindits d’Unió Democràtica. En virtut d’aquest acord, serà Antoni Castellà, secretari d’Universitats del Govern, qui ocupi aquest lloc. Demòcrates de Catalunya han informat també que per darrere seu hi haurà també noms com el de les fins ara diputades Assumpció Laïlla i Mercè Jou, Daniel Serrano, Raimon Carrasco -fill de Manuel Carrasco i Formiguera-, l’expresident del Parlament Joan Rigol i l’actual presidenta de la cambra, Núria de Gispert. Per la circumscripció de Girona s’integraran a la candidatura la diputada Elena Ribera i Miquel Rovira. Per la circumscripció de Tarragona i Terres de l’Ebre hi haurà Carles Prats i Roger Pedret. El llistat aprovat de CDC marca que després de Castellà figurin els fins ara diputats Anna Figueras i David Bonvehí, seguits de l’exsenadora Montserrat Candini, els diputats Maria Sanserrich i Joan Ramon Casals, i de Jordi Cuminal, fins ara director general de Comunicació del Govern. Els noms de les demarcacions A la llista de Girona hi haurà al primer lloc de CDC l’alcalde de Girona, Carles Puigdemont, seguit de Natàlia Figueras, Lluís Guinó i Jordi Munell. El conseller Santi Vila tancarà els llocs del partit a mode simbòlic. A Tarragona, l’alcalde de Valls, Albert Batet, ocuparà el primer lloc reservat per a CDC, amb Montse Vilella, Jordi Sendra i Meritxell Roigé per darrere seu. A la llista de Lleida, l’alcalde de la Seu d’Urgell, Albert Batalla, serà el primer de Convergència a la candidatura. Violant Cervera, Marc Solsona, Antoni Balasch i Ramona Barrufet aniran amb ell. El 27-S serà ‘inatacable legalment’ Mas ha assegurat que el 27-S serà ‘inatacable legalment’ però ha afegit que políticament ‘serà un plebiscit’. El president ha explicat que convocarà les eleccions el proper dilluns ‘d’acord amb la normativa’ però ha defensat que en clau política els vots es contaran com un sí o un no a la independència. D’altra banda, el president ha assegurat que el projecte que ‘temen’ a Madrid és la llista Junts pel Sí i ha assegurat que així es pot veure ‘en cada insult o intent de joc brut’ que arriba des de la capital de l’estat espanyol.	El consell nacional de CDC ha aprovat aquest dijous a la tarda el llistat de noms que aportarà a la llista Junts pel Sí, per ser intercalats a la candidatura entre els noms dels independents i els d’ERC. Després del president de la Generalitat, Artur Mas, -que ocupa el quart lloc de la llista- els … Continue reading Munté, Turull i Rull seguiran Mas en el segon, tercer i quart llocs de CDC a la llista Junts pel Sí →	Munté, Turull i Rull seguiran Mas en el segon, tercer i quart llocs de CDC a la llista Junts pel Sí	news	
https://www.vilaweb.cat/noticies/el-servei-de-metro-de-les-linies-2-5-i-9-quedara-interromput-parcialment-durant-lagost/	24/06/2021	Barcelona (ACN).- El servei de metro de Barcelona quedarà interromput parcialment aquest mes d’agost a les línies 2, 5 i 9/10 per unes obres de millora i de manteniment de la xarxa. Del dimarts 4 d’agost fins al dilluns 24 inclosos, el servei quedarà interromput entre les estacions de Paral·lel i Universitat de la línia 2. A la línia 9/10, el servei quedarà alterat entre la Sagrera i Can Peixauet de l’L9 i entre la Sagrera i Llefià de L10 del 5 al 7 d’agost. Entre Bon Pastor i Can Peixauet (L9) no hi haurà servei del dissabte 8 al dimarts 18 d’agost. Pel que fa a la línia 5, els trens no circularan entre Vall d’Hebron i Horta del dilluns 10 d’agost al diumenge 30 d’agost. Pel que fa a l’alteració de la línia 2, degudes a les obres per “minimitzar les vibracions” dotades d’un pressupost de 675.000 euros, es recomana als usuaris que utilitzin l’enllaç amb la línia 3 de metro entre Paral·lel i Passeig de Gràcia, i les línies d’autobús 24 (Paral·lel – El Carmel) i 64 (Barceloneta – Pedralbes), que cobreixen el recorregut entre les estacions afectades. La línia 20 (Est. Marítima – Pl. Congrés) enllaça Paral·lel i Sant Antoni. Pel que fa a la línia L9-L10, es poden fer altres combinacions de metro utilitzant enllaços: des de Santa Coloma de Gramenet, la línia 1 a Fondo o des de Badalona, la línia 2 des de Gorg. En la segona fase d’alteració de la L10, els usuaris podran recórrer la línia sencera si canvien de tren a Bon Pastor. Com a alternativa a les afectacions de la línia 5, s’habilitarà un servei especial de busos entre Horta i Vall d’Hebron, amb parada a les estacions intermèdies del Carmel i El Coll / La Teixonera, que funcionarà amb el mateix horari del metro i una capacitat equivalent. No obstant, per arribar a Vall d’Hebron es recomana fer servir la línia 3 de metro, que connecta amb l’L5 a Diagonal. En un comunicat, TMB explica que els dies escollits per fer els talls són “els dies de més baixa demanda de mobilitat urbana” per tal de “minimitzar les afectacions als viatgers”.	Barcelona (ACN).- El servei de metro de Barcelona quedarà interromput parcialment aquest mes d’agost a les línies 2, 5 i 9/10 per unes obres de millora i de manteniment de la xarxa. Del dimarts 4 d’agost fins al dilluns 24 inclosos, el servei quedarà interromput entre les estacions de Paral·lel i Universitat de la línia … Continue reading El servei de metro de les línies 2, 5 i 9 quedarà interromput parcialment durant l’agost →	El servei de metro de les línies 2, 5 i 9 quedarà interromput parcialment durant l'agost	news	
https://www.vilaweb.cat/noticies/el-ministeri-de-sanitat-i-les-autonomies-aproven-administrar-la-vacuna-de-la-varicel%c2%b7la-als-nadons-dentre-12-i-15-mesos/	24/06/2021	Madrid (ACN).- El Ministeri de Sanitat i les comunitats autònomes han acordat aquest dimecres en el marc del Consell Interterritorial del Sistema Nacional de Salut incloure la vacuna de la varicel·la al calendari de vacunació infantil en edat pediàtrica primerenca. La primera dosi d’aquest fàrmac es començarà a administrar de manera sistemàtica als infants d’entre els 12 i els 15 mesos mentre que la segona dosi s’administrarà als nens d’entre els 3 i 4 anys. Fins ara, només es vacunava de la varicel·la a partir dels 12 anys d’edat a aquells menors que no havien passat la malaltia o als que presentaven patologies prèvies. El ministre de Sanitat, Alfonso Alonso, ha presidit aquest dimecres el Consell Interterritorial del Sistema Nacional de Salut en què hi participen els titulars de Sanitat de totes les Comunitats Autònomes, entre els quals el conseller de Salut, Boi Ruiz. El punt que més debat ha generat ha estat la inclusió de la vacuna de la varicel·la al calendari de vacunació infantil que finalment ha estat aprovat per consens però sense la unanimitat de totes les autonomies per les reticències expressades per bona part de les comunitats on governa el Partit Socialista. El conseller de Sanitat de la Comunitat de Madrid, Jesús Sánchez Martos, ha avançat als mitjans a mitja reunió que el ministre i els titulars autonòmics de Sanitat han aprovat per consens administrar la primera dosi de la vacuna de la varicel·la als nadons d’entre 12 i 15 mesos i la segona dosi als infants d’entre 3 i 4 anys. El cost per al conjunt de les autonomies serà de 6 MEUR Així mateix, Sánchez Martos ha afegit que el cost total d’aquest fàrmac per al conjunt de les Comunitats és de 6 milions d’euros, 600.000 a Madrid, però no ha precisat qui es farà càrrec del seu finançament. El conseller madrileny de Sanitat ha expressat la seva felicitat per aquesta aprovació en el marc del Consell Interterritorial del Sistema Nacional de Salut perquè, segons ell, s’acabarà amb el turisme vacunal i perquè augmentarà la seguretat dels ciutadans. Així mateix, ha subratllat que Madrid començarà a administrar aquesta vacuna als infants a partir del mes de setembre. D’aquesta manera es dóna compliment a les reivindicacions dels pediatres que des de fa temps reivindicaven que s’alliberés la venda d’aquest fàrmac a les farmàcies o que s’introduís al calendari de vacunació comú. A més, el ministeri de Sanitat va decidir retirar la vacuna de la varicel·la de les farmàcies el setembre de 2013 per evitar la sobrevacunació.	Madrid (ACN).- El Ministeri de Sanitat i les comunitats autònomes han acordat aquest dimecres en el marc del Consell Interterritorial del Sistema Nacional de Salut incloure la vacuna de la varicel·la al calendari de vacunació infantil en edat pediàtrica primerenca. La primera dosi d’aquest fàrmac es començarà a administrar de manera sistemàtica als infants d’entre … Continue reading El Ministeri de Sanitat i les autonomies aproven administrar la vacuna de la varicel·la als nadons d’entre 12 i 15 mesos →	El Ministeri de Sanitat i les autonomies aproven administrar la vacuna de la varicel·la als nadons d'entre 12 i 15 mesos	news	
https://www.vilaweb.cat/noticies/tindrem-un-parlament-de-luxe/	24/06/2021	La CUP va presentar ahir les seues llistes per a les eleccions al Parlament de Catalunya. Són un autèntic luxe, amb tot de noms de gent compromesa, intel·ligent, honrada, imaginativa, combatent… Serà fantàstic de veure a l’hemicicle Antonio Baños, Benet Salellas, Gabriela Serra o Julià de Jodar, només per a dir alguns noms d’homes i dones que fa anys que ressalten per la seua feina en favor de la gent i del país i que ara han fet el pas de demanar el vot. Els diputats de la CUP, que espere que siguen com més millor, tindran un paper clau i determinant al pròxim parlament. Tant si Junts pel Sí assoleix la majoria absoluta com si cal que les dues candidatures independentistes facen pinya per assolir-la. La tria que han fet els militants anticapitalistes, en conseqüència, dóna totes les garanties que, sense renunciar a res, sabran estar a l’altura d’allò que el moment històric reclama. La il·lusió que susciten tant l’una llista com l’altra és sens dubte el millor indici que la ‘revolució de les corbates i les samarretes’ ja s’ha començat a fer realitat. A l’octubre tindrem un parlament amb Romeva, Baños, Mas, Llach, Salellas, Forcadell, Bel, Junqueras, De Jòdar, Casals, Puigdemont, Comín, Civit, Castellà… Només de fer la llista ja impressiona. Serà un parlament excepcional, únic i històric, d’un nivell intel·lectual i polític impressionant. Un parlament que parlarà per ell sol de l’excepcionalitat del moment en què som i que tindrà a les mans el destí de Catalunya, però no el destí dels pròxims anys, sinó el destí per a sempre. Ells, els de Junts pel Sí i els de la CUP, han fet la seua part de la feina posant-nos a l’abast dues paperetes magnífiques, gairebé immillorables. Gràcies i enhorabona a tots dos. Però, dit això, nosaltres no hauríem de passar per alt que tenim feina, una gran feina a fer: hem de treballar molt per aconseguir el màxim nombre de vots i catapultar-los al Parlament de Catalunya. Aquesta vegada, en aquestes eleccions, el nostre compromís personal és més important que mai i no s’hi val a defugir-lo. Hem de treballar sense defallir i hem de convèncer tanta gent com puguem, perquè efectivament aquesta vegada anem a totes. Ells, els candidats que ens representaran al parlament i a nosaltres, tots junts, aquesta vegada podem obrir de bat a bat, en poques setmanes, la porta de la república, la porta de la llibertat, la porta de la independència. I jo, simplement, no sé imaginar-me cap envit més fabulós ara, ni cap privilegi més gran per a la meua vida.	La CUP va presentar ahir les seues llistes per a les eleccions al Parlament de Catalunya. Són un autèntic luxe, amb tot de noms de gent compromesa, intel·ligent, honrada, imaginativa, combatent… Serà fantàstic de veure a l’hemicicle Antonio Baños, Benet Salellas, Gabriela Serra o Julià de Jodar, només per a dir alguns noms d’homes i … Continue reading Tindrem un parlament de luxe →	Tindrem un parlament de luxe	news	
https://www.vilaweb.cat/noticies/qui-es-qui-a-la-llista-de-la-cup/	24/06/2021	La CUP – Crida Constituent ha fet públic el resultat de la votació de primàries per a la candidatura de les eleccions del 27-S. Ha guanyat la proposta en bloc que havia fet el secretariat nacional de la CUP i l’Espai per la Ruptura, amb Antonio Baños al capdavant. Ramon Usall per Lleida, Benet Salellas per Girona i Sergi Saladié per Tarragona són els altres caps de llista. Qui són i quins primers noms els acompanyaran a la candidatura per a anar al Parlament de Catalunya? Antonio Baños (1967), cap de llista per Barcelona. És periodista i escriptor. Ha publicat els llibres ‘La economia no existe’, ‘Posteconomia’ i ‘La rebel·lió catalana’. És membre de Súmate i col·laborador de diaris i ràdios. En algunes entrevistes de VilaWeb ha dit: ‘Sense la mitjana burgesia, no anem enlloc‘ i ‘Si fóssim una tribu, seríem més benvistos per l’esquerra espanyola‘. També va participar en un reeixit debat sobre la llengua amb Carme Junyent, del qual podeu veure un vídeo. Benet Salellas (1978), cap de llista per Girona. És advocat i ha portat la defensa d’uns quants processats polítics a l’Audiència Nacional espanyola, com ara els casos d’antimonàrquics, anarquistes o els acusats falsament de gihadistes. Llicenciat en filologia i dret, va iniciar-se en l’activisme amb el moviment estudiantil de la Universitat de Girona i va participar en el moviment okupa. Sergi Saladié (1974), cap de llista per Tarragona. És professor associat del Departament de Geografia de la Universitat Rovira i Virgili. Ha fet força estudis sobre paisatge i energia, ha participat en moviments de defensa del territori i ha estat portaveu de la Coordinadora Anticementiri Nuclear de Catalunya. Llicenciat en Geografia, amb un postgrau en Arquitectura del Paisatge i un màster en Estudis Territorials i Urbanístics. Ramon Usall (1977), cap de llista per Lleida. És professor d’història en un institut i impulsor de l’editorial Edicions El Jonc. Llicenciat en Sociologia i doctor en Història, ha militat en organitzacions de l’esquerra independentista i ha escrit obres d’assaig i novel·la. Anna Gabriel (1975), número 2 per Barcelona. És professora de Dret a la UAB i tècnic del grup parlamentari de la CUP. Va ser regidora a l’Ajuntament de Sallent (2003-2011). Implicada en nombroses entitats socials, va participar en la fundació de la Coordinadora d’Associacions per la Llengua. Va ser membre del secretariat nacional entre el 2007 i el 2009, i és afiliada a la CGT i membre del col·lectiu Terra i Llibertat. Josep Manel Busqueta (1973), número 3 per Barcelona. És pastisser i economista, i un dels membres destacats del Seminari d’Economia Taifa. Analista des del vessant de l’economia crítica i el marxisme, va ser assessor econòmic del govern d’Hugo Chávez. És autor dels llibres ‘L’hora dels voltors’ i ‘Fre d’emergència’ (converses amb Pau Llonch). Gabriela Serra (1951), número 4 per Barcelona. Militant anticapitalista i antimilitarista des dels anys 70, és una històrica dels moviments veïnals i per la pau. Serra és membre d’Entrepobles, Fundació per la Pau, el Centre Delàs i la plataforma Pau i Democràcia a Euskadi. Albert Botran (1984), número 5 per Barcelona. Treballa a Òmnium Cultural. Llicenciat en història, va ser regidor de Molins de Rei la legislatura passada i membre del secretariat nacional entre el 2009 i el 2013. És l’autor del llibre ‘Unitat Popular, la construcció de la CUP i l’independentisme d’esquerres’. Eulàlia Reguant (1979), número 6 per Barcelona. Activista antiglobalització que treballa a Lafede.cat – Organitzacions per a la Justícia Global. En els últims projectes en què ha col·laborat ha difós la causa del poble kurd. Ha passat per moltes organitzacions i moviments socials, i es destaca la seva contribució a Fiare – Banca ètica, una banca cooperativa. Julià de Jòdar (1942), número 7 per Barcelona. Escriptor, entre les seves obres es destaca ‘El metall impur’, premi Sant Jordi el 2005, però també són conegudes publicacions com ‘Fot-li, que som catalans’ o ‘Cop de CUP’, escrit conjuntament amb David Fernàndez. Va intervenir en la fundació de l’ANC i va impulsar la Crida Constituent. Va ser present a les llistes de la CUP per a les europees del 2004, les municipals de Barcelona del 2011 i les autonòmiques del 2012. Mireia Vehí (1985), número 8 per Barcelona. Sociòloga i activista especialitzada en qüestions de migracions, drets humans, gènere i interculturalitat. Ha estat vinculada a moviments okupes i ha militat a Tanquem els CIE i més moviments pels drets i llibertats a la ciutat de Barcelona. Joan Garriga, ‘Nana’ (1953), número 9 per Barcelona. Conegut activista cultural, social i polític. Ha format part de molts moviments, alguns dels quals vinculats a l’àmbit veïnal de Sant Pere de Ribes. Del 2007 al 2015 va ser regidor del poble i actualment treballa al Servei d’Ocupació del Col·legi de Metges de Barcelona. Pilar Castillejo (1969), número 10 per Barcelona. És la primera tinent batlle de l’Ajuntament de Ripollet, on ha encadenat unes quantes legislatures fent de regidora. Procedeix de Compromís per Ripollet (COP), partit que des de les últimes eleccions ha unit forces amb la CUP. Llicenciada en ciències físiques, treballa en el sector públic.	La CUP – Crida Constituent ha fet públic el resultat de la votació de primàries per a la candidatura de les eleccions del 27-S. Ha guanyat la proposta en bloc que havia fet el secretariat nacional de la CUP i l’Espai per la Ruptura, amb Antonio Baños al capdavant. Ramon Usall per Lleida, Benet Salellas per Girona … Continue reading Qui és qui a la llista de la CUP? →	Qui és qui a la llista de la CUP?	news	
https://www.vilaweb.cat/noticies/una-exdirectora-dinstitut-de-lhospitalet-diu-que-es-va-sentir-pressionada-per-cedir-el-centre-el-9-n/	24/06/2021	Barcelona (ACN).- L’ex-directora de l’institut Pedraforca de L’Hospitalet de Llobregat, Dolores Agenjo, ha assegurat aquest dijous que es va sentir pressionada per obrir el centre el 9 de novembre passat per celebrar-hi el procés participatiu. Agenjo havia de declarar davant del Tribunal Superior de Justícia de Catalunya (TSJC) com a testimoni per la querella contra el president de la Generalitat, Artur Mas, l’exvicepresidenta Joana Ortega i la consellera d’Educació, Irene Rigau, però la cita s’ha ajornat. Una altra directora de Badalona ha negat haver rebut instruccions, i l’inspector en cap d’Ensenyament ha reafirmat aquesta versió. Agenjo declararà probablement al setembre davant del TSJC perquè les defenses han al·legat que només havien tingut dos dies per llegir-se un conjunt de nombrosos correus electrònics que es van enviar ella i altres directors amb dos inspectors d’Ensenyament. Fora del TSJC ha explicat als periodistes que es va negar a cedir les claus del centre i va ser dels pocs instituts que aquell diumenge no van obrir les portes per acollir les votacions. L’ex-directora ha dit que es va sentir “pressionada” per part del Departament des d’una reunió del 16 octubre de la directora de Serveis Territorials de Barcelona Comarques, Dolors Llobet, i l’inspector en cap, Francesc Güell, amb nombrosos directors, i també va rebre trucades telefòniques del departament i de la mateixa Llobet. Aquestes suposades pressions li van fer passar “uns dies molt malament”. Va demanar que li donessin una ordre per escrit, però no la va rebre, i va advertir a altres directors del suposat risc d’obrir els centres. Després del 9-N, a més, en saber-se que s’havia negat a cedir les claus, va rebre “felicitacions i amenaces” de gent a qui ella no coneixia, que es van allargar diverses setmanes. Finalment, al gener, es va jubilar. Posteriorment, a les eleccions municipals del maig, va tancar la llista electoral de C’s a L’Hospitalet. Segons ella, el partit li va demanar, i com que “no xoca” amb les seves conviccions va acceptar aquest lloc “honorífic”, tot i que no milita a la formació. Per la seva banda, la directora de l’institut Pompeu Fabra de Badalona ha explicat, segons fonts jurídiques, que quan el Departament els va informar que l’edifici serviria per a les votacions ella no va voler ser voluntària, però no es va negar a cedir el local ni es va veure pressionada a fer-ho, ha dit, malgrat que tenia dubtes legals sobre l’acollida de les votacions. Va decidir deixar les claus del centre als Serveis Territorials de la Conselleria, que les van donar a un voluntari a qui ella coneixia perquè era treballador del departament. L’inspector en cap, Francesc Güell, ha explicat, segons fonts jurídiques, que va ser Llobet qui li va demanar que assistís a la reunió amb directors del 16 de gener. Per a Güell, el procés participatiu del 9-N no era fer un “ús social” del centre, ja que no estava organitzat per entitats com l’ANC o Òmnium, sinó que era el mateix propietari de l’edifici, el Departament d’Ensenyament, qui volia obrir el local per acollir l’activitat. Güell també es va reunir a banda amb els inspectors per aquesta i altres qüestions. Dos inspectors li va plantejar dubtes sobre la legalitat d’usar els centres com a col·legis electorals i li van demanar que hi hagués una ordre escrita. Ell els va respondre que no calia perquè no hi havia instruccions concretes. No obstant això, aquests dos inspectors van elevar un informe on denunciava suposades pressions del departament i la presumpta il·legalitat de cedir els locals. L’inspector en cap no va voler donar el vistiplau a aquest informe, que va acabar a l’alta inspecció de l’estat, qui finalment el va remetre a la fiscalia.	Barcelona (ACN).- L’ex-directora de l’institut Pedraforca de L’Hospitalet de Llobregat, Dolores Agenjo, ha assegurat aquest dijous que es va sentir pressionada per obrir el centre el 9 de novembre passat per celebrar-hi el procés participatiu. Agenjo havia de declarar davant del Tribunal Superior de Justícia de Catalunya (TSJC) com a testimoni per la querella contra … Continue reading Una ex-directora d’institut de l’Hospitalet diu que es va sentir pressionada a cedir el centre el 9-N →	Una ex-directora d'institut de l'Hospitalet diu que es va sentir pressionada a cedir el centre el 9-N	news	
https://www.vilaweb.cat/noticies/els-usuaris-de-les-biblioteques-podran-gaudir-de-descomptes-en-loferta-cultural-de-tot-catalunya-a-partir-del-2016/	24/06/2021	Barcelona (ACN).- Els usuaris de les biblioteques públiques podran gaudir de descomptes en l’oferta cultural de tot Catalunya a partir del 2016. El conseller de Cultura, Ferran Mascarell, ha explicat que la mesura comportarà que “el carnet de biblioteques agafi la dimensió de carnet cultural més enllà del sistema bibliotecari” i amb un àmbit d’ús “per al conjunt del patrimoni”. Ampliant les funcions del carnet pretenen que l’usuari interactuï amb la cultura més enllà dels llibres amb l’opció d’accedir a ofertes de teatre, concerts o museus. La mesura forma part del ‘Pla de museus de Catalunya 2015-2025’ que també inclou l’ampliació del MNAC o la creació del Museu d’Arquitectura de Catalunya. El carnet de biblioteques, que compta amb més de tres milions d’usuaris, ampliarà les seves funcions amb el carnet ‘Catalunya és cultura’ al gener de 2016. El carnet no serà gratuït i permetrà accedir a descomptes en els àmbits del teatre, la música o els museus de tot Catalunya a part de servir pel préstec de llibres. El conseller de Cultura, Ferran Mascarell, ha assegurat que amb aquesta mesura pretenen que l’usuari de les biblioteques “interactuï una mica amb tot” dins la cultura ja que ho fan poc “d’un àmbit a l’altre”. ‘Catalunya és cultura’ va dirigit a aquells que ja són usuaris de les biblioteques i vulguin ampliar el seu consum cultural però també vol servir com a “estímul”, segons Mascarell, per aquells que encara no ho són. L’ampliació de les funcions del carnet de biblioteques respon a un procés encetat per la Conselleria de Cultura de la Generalitat, la Diputació de Barcelona i l’Institut Català de les Empreses Culturals (Icec), entre d’altres. En una primera fase es va ampliar a tot Catalunya el servei de préstec i en una segona fase, que és la que començarà de cara l’any que ve, es permetrà l’accés als descomptes de forma integrada per tot el territori. El funcionament serà similar al del carnet BcnCultural, amb un cost de 20 euros anuals, o el Club Girona Lectura, que costa 2 euros, que només permet accedir a descomptes d’esdeveniments de les pròpies demarcacions i no a tot Catalunya com passarà amb ‘Catalunya és cultura’. Objectiu: augmentar un 20% els visitants dels museus Amb mesures com la del carnet ‘Catalunya és cultura’ la conselleria de Cultura pretén augmentar un 20% el nombre de visitants dels museus de Catalunya de cara a l’any de finalització del pla. Per aquest motiu també apunten a les TIC i la comunicació com un factor clau. Mascarell ha insistit en la importància de reforçar els vincles entre els ciutadans i la vida museística, no només fent que augmentin les visites sinó fent que els museus estiguin més relacionats amb el seu entorn proper. Nova seu del Museu Nacional Arqueològic de Tarragona i un dipòsit d’art a Cervera El ‘Pla de museus de Catalunya 2015-2025’ també proposa mesures de més llarg termini com l’ampliació del Museu Nacional d’Art de Catalunya o el canvi de seu de museus existents i la creació de noves institucions museístiques. El Museu d’Arquitectura i Urbanisme de Catalunya (MarqC) o el Centre Nacional de Fotografia són exemples de museus de nova creació. També preveuen canviar les seus del Museu Nacional Arqueològic de Tarragona o del Museu Nacional d’Història de Catalunya. Pel que fa al Museu d’Art Contemporani de Barcelona (MACBA), Mascarell ha manifestat la intenció de convertir-lo en un museu nacional. De cara al gener de 2016 també es posarà en funcionament un dipòsit a Cervera que acollirà reserves nacionals d’art i arxius arqueològics que els museus vulguin cedir-hi. L’espai tindrà uns 10.000 metres quadrats un cop acabada la seva reforma. Nova Llei de Museus i nou sistema de finançament El conseller de Cultura també ha manifestat la voluntat de canviar l’actual Llei de Museus de Catalunya i de modificar el sistema de finançament d’aquests equipaments. El ola proposa augmentar un 0,5% el percentatge d’inversió dedicat al patrimoni cultural per dedicar aquesta xifra a la compra d’art. A més Mascarell també ha apuntat que promouran l’aprovació de la Llei de Patrocini i Mecenatge per afavorir el consum cultural amb la desgravació d’algunes activitats culturals. Una altra proposta és dedicar un percentatge del 5% de la taxa turística al finançament del programa d’adequació turística en museus i patrimoni.	Barcelona (ACN).- Els usuaris de les biblioteques públiques podran gaudir de descomptes en l’oferta cultural de tot Catalunya a partir del 2016. El conseller de Cultura, Ferran Mascarell, ha explicat que la mesura comportarà que “el carnet de biblioteques agafi la dimensió de carnet cultural més enllà del sistema bibliotecari” i amb un àmbit d’ús … Continue reading Els usuaris de les biblioteques tindran descomptes en l’oferta cultural de tot Catalunya a partir del 2016 →	Els usuaris de les biblioteques tindran descomptes en l'oferta cultural de tot Catalunya a partir del 2016	news	
https://www.vilaweb.cat/noticies/sabadell-rebutja-ladhesio-a-lami-amb-els-vots-en-contra-del-psc-unitat-pp-guanyem-i-cs/	24/06/2021	El ple de Sabadell ha rebutjat l’adhesió a l’Associació de Municipis per la Independència (AMI) amb els vots en contra del PSC (5), Unitat pel Canvi (4), C’s (3), Guanyem Sabadell (2) i PP (1). Hi han votat a favor de la proposta els grups que proposaven la moció: ERC (4), la Crida (4) i CiU, tot i que en aquest cas només tres dels seus regidors ho han fet ja que un d’ells, pertanyent a Unió, s’ha abstingut. Aquest punt va ser un dels conflictius en les negociacions perquè Unitat pel Canvi també formés part del govern, ja que aquesta formació demanava que no fos una decisió del ple sinó que es celebrés una consulta ciutadana, tal i com ha tornat a reclamar aquest dijous. Els proposants han defensat la necessitat que Sabadell entrés a l’AMI en el moment actual que viu el país i el fet que la independència és la via per aconseguir una millor Catalunya davant l’actitud i el tracte de l’Estat espanyol. Des de l’oposició però han rebutjat els arguments esgrimits per les tres forces. Des del PP, Esteban Gesa ha assegurat que tot el que afecta l’Estat espanyol ho han de decidir tots els seus ciutadans i acusant els que ‘s’aprofiten del patiment’ de la gent per la crisi econòmic per fer el ‘pitjor populisme’. El regidor de Guanyem, Miquel Soler, ha criticat el ‘dèficit d’informació sobre la proposta’ i s’ha preguntat sobre el cost econòmic que l’adhesió podia suposar per a la ciutat. En aquesta mateixa línia, el regidor de C’s, Joan Garcia, ha dit que aquests diners fan falta als ciutadans de Sabadell per altres qüestions i ha assegurat que en les darreres eleccions municipals van ser més els que van votar programes no independentistes que independentistes. A més, s’ha mostrat contrari a ‘subordinar l’autonomia municipal’ a una entitat privada. El regidor d’Unitat Joan Berlanga ha defensat el vot en contra de la seva formació assegurant que tot i que estan a favor del dret a decidir i de canviar l’actual model territorial no consideren que l’adhesió a una entitat com l’AMI s’hagi de fer a través d’una votació en el ple. Com venen defensant des de les negociacions post-electorals, on aquesta moció va ser un dels principals esculls perquè Unitat no entrés al govern municipal amb ERC i la Crida, Berlanga ha demanat que es faci una consulta popular perquè siguin els ciutadans els que decideixin si volen que Sabadell estigui o no a l’AMI. Des del PSC, Josep Ayuso ha explicat que la independència no és el model que defensa el seu partit i ha reiterat que la via ha de ser el federalisme, model que ha assegurat que funciona en altres zones. A més, ha reivindicat que el que cal és ‘diàleg i pacte’ amb l’Estat espanyol i no ‘frontisme’. Per últim, el regidor del grup municipal de CiU però que pertany a UDC, Antoni Font, ha defensat el seu vot diferenciat del seu grup assegurant que Unió aposta per un full de ruta ‘que no vagi a la incertesa’ i que tingui una majoria social darrera. ‘La diferència no està en el què sinó en el com’, ha dit. La regidora de la Crida, Miriam Ferràndiz ha demanat a Unitat que actués ‘en conseqüència’ a la transversalitat que ha defensat Berlanga que representava la formació i la meitat dels regidors votessin a favor. D’altra banda també ha recriminat a CiU que va signar un acord on es comprometien tots els regidors a donar suport a la moció, cosa que no ha estat així. El rebuig del ple a la proposta ha provocat diversos crits al final de la votació, fet que ha obligat l’alcalde de la ciutat, Juli Fernàndez, a suspendre momentàniament la sessió.	El ple de Sabadell ha rebutjat l’adhesió a l’Associació de Municipis per la Independència (AMI) amb els vots en contra del PSC (5), Unitat pel Canvi (4), C’s (3), Guanyem Sabadell (2) i PP (1). Hi han votat a favor de la proposta els grups que proposaven la moció: ERC (4), la Crida (4) i … Continue reading Sabadell rebutja l’adhesió a l’AMI amb els vots en contra del PSC, Unitat, PP, Guanyem i C’s →	Sabadell rebutja l'adhesió a l'AMI amb els vots en contra del PSC, Unitat, PP, Guanyem i C's	news	
https://www.vilaweb.cat/noticies/el-circuit-estepa-musica-que-fuig-detiquetes/	24/06/2021	Dins el marc de la Fira de la Mediterrània, el Circuit Estepa programa del 15 al 18 d’octubre diversos concerts a sales de Manresa. “No ha estat el nostre objectiu centrar-nos en la música electrònica, però és cert que en aquesta edició coincideixen diversos grups amb aquesta sensibilitat”, diu Xavi Angulo, programador del Circuit Estepa, que del 15 al 18 d’octubre, dins la Fira de la Mediterrània oferirà onze concerts de grups de música pop que incorporen a les seves sonoritats algunes reminiscències de la música popular dels seus països d’origen. Així doncs, no es tracta de propostes que es puguin englobar dins conceptes com ara fusió, sinó grups plenament de música pop. “L’objectiu del Circuit Estepa és buscar grups que procedeixin del panorama més allunyat de la música comercial, si bé fugim de dogmatismes i també hi trobem propostes menys alternatives, el que sí que les unifica és que els grups tangencialment tenen cert regust de folk”, defineix Angulo. El programa de la sisena edició presenta grups emergents de l’escena valenciana com Auxili, amb una barreja de la música festiva popular i el reggae, la compositora Alba Marbà, capaç de jugar amb estils com el reggae, el pop, el flamenc o la salsa, com també Oques Grasses, Grup revelació dels Premis Enderrock 2014 que han fascinat amb una proposta de reagge, rock i pop delirant, entre d’altres. A més, el Circuit Estepa acull artistes d’arreu del món, com la banda polonesa Makabunda, que han aconseguit gran ressò al seu país amb una música, a paryri del banjo, el violí i l’acordió, que transporta a principis del segle XX, però farcida amb arranjaments musicals contemporanis, o els ja més coneguts arreu del món com els Asian Dub Foundation Sound System, una combinació única de hip hop, rock combinats amb sons tradicionals hindús, entre d’altres propostes com granadins Rebelmadiaq, establerts a Barcelona que porten a una nova dimensió les sonoritats de la música jamaicana. Es pot afirmar que Circuit Estepa presenta onze propostes atrevides que, desacomplexadament beuen de fonts populars per fer música que fuig de qualsevol etiqueta. Podeu consultar l’agenda sencera dels concerts i comprar entrades, fent clic aquí	Dins el marc de la Fira de la Mediterrània, el Circuit Estepa programa del 15 al 18 d’octubre diversos concerts a sales de Manresa. “No ha estat el nostre objectiu centrar-nos en la música electrònica, però és cert que en aquesta edició coincideixen diversos grups amb aquesta sensibilitat”, diu Xavi Angulo, programador del Circuit Estepa, … Continue reading El Circuit Estepa, música que fuig d’etiquetes →	El Circuit Estepa, música que fuig d’etiquetes	news	
https://www.vilaweb.cat/noticies/laquelarre-de-cervera-lorigen/	24/06/2021	ls propers 28, 29 i 30 d’agost tindrà lloc l’Aquelarre de Cervera, la festa per excel·lència d’aquesta terra que implica grans i petits com cap altre esdeveniment. Ara és una festa de prestigi que atrau no només els vilatans, sinó gent vinguda d’arreu. Però els seus orígens cal cercar-los fa trenta-set anys. La primera edició de l’Aquelarre es va celebrar l’any 1978 gràcies a l’impuls de l’Assemblea de Joves, amb la col·laboració dels membres de la revista Carreró de les bruixes. L’Assemblea de Joves (1977-1979) va ser un grup que va intentar aglutinar el nombre més gran possible de gent jove per “treballar junts i assolir el desenvolupament de qualsevol tipus d’activitat, que al mateix temps de realitzar-nos, repercuteixi per al bé de la comunitat cerverina”. D’aquí en va sorgir la restauració dels gegants i capgrossos, la creació de la setmana cultural “Isagoge”, la Cavalcada de Reis, el Barri dels Àngels, el Grup de Grallers i la Nadalenca. Per la seva banda, la revista Carreró de les Bruixes (1978-1982) va ser impulsada per joves interessats en el periodisme i en els mitjans de comunicació. Inicialment, aquell grup de joves volia col·laborar en la recuperació d’un barri de Cervera, però els veïns del barri van rebutjar la seva ajuda. Va ser aleshores quan van començar l’aventura de fer una nova festa. Van triar el barri del Carreró de les Bruixes. El nom d’Aquelarre sembla evident, reunió de bruixes. Aquella primera festa del 1978 va permetre recuperar i redescobrir el Carreró de les Bruixes, del segle XIII, que formava part del primer recinte emmurallat de la ciutat. A més, la festa va ser sense component religiós, i com expliquen els seus impulsors al web de l’Aquelarre, era “una festa folla, que cadascú vingui a la festa de bruixes per a viure-hi el seu particular sàbat festiu”. A partir d’aleshores, aquella festa va anar creixent, fins a convertir-se en el monstre d’avui. Una festa que, efectivament, fa tornar foll tothom i alhora projecta Cervera al mapa de les grans festes de la cultura popular catalana. Trobareu tota la informació sobre l’Aquelarre 2015, fent clic aquí. Més notícies a Tornaveu, fent clic aquí.	ls propers 28, 29 i 30 d’agost tindrà lloc l’Aquelarre de Cervera, la festa per excel·lència d’aquesta terra que implica grans i petits com cap altre esdeveniment. Ara és una festa de prestigi que atrau no només els vilatans, sinó gent vinguda d’arreu. Però els seus orígens cal cercar-los fa trenta-set anys. La primera edició … Continue reading L’Aquelarre de Cervera, l’origen →	L'Aquelarre de Cervera, l'origen	news	
https://www.vilaweb.cat/noticies/lesdansa-2015-amplia-les-trobades-amb-el-public/	24/06/2021	Del 18 al 23 d’agost la 33a edició del Festival Internacional de Música i Dansa de les Preses presenta un programa ple d’espectacles i tallers pels amants de la dansa. A més, s’hi presentarà la preestrena del nou espectacle de l’Esbart de Sant Martí. L’edició actual de l’Ésdansa amplia els Parlem de…, un espai de trobada per a xerrades, tertúlies i debats, de manera que de les dues sessions que es van dur a terme l’any passat enguany n’hi haurà quatre. Els dies 18, 19, 20 i 21 d’agost, sempre a les 18.30h. Entre els Parlem de… hi destaca la primera sessió titulada Joan Amades, Aureli Capmany i l’Esbart Català de Dansaires, que, amb motiu del 125è aniversari del naixement del folklorista Amades, hi intervindrà l’experta en danses tradicionals Montserrat Garrich. La xerrada anirà acompanyada de la inauguració de l’exposició Joan Amades, la memòria d’un poble, produïda pel Museu Etnològic de Barcelona, que hi serà a l’Espai de dansa d’arrel tradicional durant la setmana de l’Ésdansa. Altres Parlem de… són Els espais de la dansa d’arrel tradicional, El vestuari de la dansa tradicional i, el 21 d’agost, David Martínez, director de l’Esbart Sant Martí parlarà de la preestrena del seu nou muntatge. La preestrena de l’espectacle es durà a terme el mateix divendres 21 d’agost a les 22h, al recinte Ésdansa. Dirigit per Martínez, l’espectacle té de fil argumental els preparatius i l’ambient que hi ha entre uns balladors abans de representar un espectacle a les festes de la Mercè de Barcelona. En paraules dels responsables de l’esbart, l’espectacle vol mostrar la dansa catalana “com un fet actual i no només com un recordatori de les tradicions”. També vol ser -hi afegeixen- “un reconeixement a les persones amateurs que, en aquests temps de tanta saturació i d’estrès, dediquen una part de la seva vida a una activitat altruista i voluntària, com és el món dels esbarts”. En aquesta nova producció s’hi combinen fragments de danses populars, com ara de la festa de Pabordes de Sant Joan o un ball de bastons, amb músiques i coreografies contemporànies, tot i que inspirades en les formes tradicionals, recollides del repertori de Txarango, Mirna Vilasís i Lídia Pujol, entre altres. Llegeix l’article sencer a Tornaveu, fent clic aquí .	Del 18 al 23 d’agost la 33a edició del Festival Internacional de Música i Dansa de les Preses presenta un programa ple d’espectacles i tallers pels amants de la dansa. A més, s’hi presentarà la preestrena del nou espectacle de l’Esbart de Sant Martí. L’edició actual de l’Ésdansa amplia els Parlem de…, un espai de … Continue reading L’Ésdansa 2015 amplia les trobades amb el públic →	L’Ésdansa 2015 amplia les trobades amb el públic	news	
https://www.vilaweb.cat/noticies/la-federacio-catalana-de-catifaires-convidada-a-la-fira-de-carrion-de-los-condes/	24/06/2021	Dins el marc de la 25a Fira de Turisme i Artesania del Camí de Santiago, la Federació Catalana de Catifaires ha estat convidada a la Mostra de Catifes de Flors, que es durà a terme a Carrión de los Condes, a Palència. Així doncs, el dissabte 8 d’agost en representació de la Federació Catalana de Catifaires s’hi desplaçaran 22 catifaires procedents de Blanes, Sitges, Caldes de Montbui, de la Garriga, Badalona i d’Arbúcies, per dur a terme dos dissenys molts ambiciosos i complicats de catifes de flors, amb la col·laboració de dues delegacions sicilianes, de Noto, on recentment els catifaires catalans van ser convidats a la Infiorata, una mostra d’art floral. “Els dissenys que portem són un repte, però els catifaires catalans hem fet un salt qualitatiu molt gran en els últims deu anys: anar a mostres com la de Noto o la de Carrión de los Condes ens permet aprendre noves tècniques i portar el nostre art arreu, sempre representant el nostre país”, explica Vicenta Pallarès, presidenta de la Federació Catalana de Catifaires. El disseny de la catifa Art, paisatge i cultura catalana, a càrrec de Pepi Pagès, presidenta dels catifaires d’Arbúcies, mostra diverses icones catalanes, com la Sagrada Família, els gegants, una ballada de sardanes, el rellotge de Dalí, Montserrat… La segona catifa, Somnis de Gaudí, està dissenyada per Joan Novell, president dels catifaires de Badalona, serà aquesta segona catifa la que rebrà la col·laboració dels catifaires sicilians. Cal destacar que els dissenys de les catifes són escanejats i impresos per a les dimensions del carrer, i aquesta tasca d’adaptació informàtica ha estat duta a terme per Joan Utzet, de l’Associació d’Estores del Raval de Blanes. “Entre el diumenge a la tarda i el dilluns tornarem de la Fira, amb l’esperança d’haver representat l’art català de fer catifes de flors, als ulls de milers i milers de visitants”, diu a Tornaveu, Vicenta Pallarès.	Dins el marc de la 25a Fira de Turisme i Artesania del Camí de Santiago, la Federació Catalana de Catifaires ha estat convidada a la Mostra de Catifes de Flors, que es durà a terme a Carrión de los Condes, a Palència. Així doncs, el dissabte 8 d’agost en representació de la Federació Catalana de … Continue reading La Federació Catalana de Catifaires convidada a la Fira de Carrión de los Condes →	La Federació Catalana de Catifaires convidada a la Fira de Carrión de los Condes	news	
https://www.vilaweb.cat/noticies/una-miqueta-de-tot-al-primer-fes-ta-festa-dagost/	24/06/2021	Perquè tot i que ja es podrà escoltar al nostre web el divendres 31 de juliol, entenem que és aquest un programa del més estiuenc per excel·lència, el mes en què la cultura popular i tradicional arriba a les seves màximes cotes d’activitat. I és per això que en aquesta edició us comentarem coses molt diverses. Començarem fent-nos ressò de l’atenció que ha tingut l’Any Amades en alguns mitjans de premsa escrita, com és el cas del Punt-Avui i, molt especialment, del diari Ara, que ha confeccionat un memorable Quadern d’Estiu dedicat a l’insigne folklorista. Si bé des del ‘Fes Ta Festa’som sovint crítics amb el tractament que els mitjans generalistes fan de la cultura popular i tradicional, en aquesta ocasió ens en congratulem i felicitem la iniciativa. Tindrem les seccions habituals de tot l’any, com la Crònica castellera d’en Carles Esteve, que aquesta vegada ens destaca en titular que “El Vendrell i Salt conquereixen la Catedral”, que no vol dir altra cosa que Nens i Marrecs van assolir el passat cap de setmana per primera vegada en la seva història el 5de8. I a les Dites i refranys, en Víctor Pàmies ens en parla d’una que sembla prou explícita en la seva redacció: “Si ets estaca sofriràs, si ets maça feriràs”. I tindrem les seccions estiuenques, com ara els Cants de taverna, d’en Xicu Sànchez Carcassés, que aquesta vegada ens convida a escoltar un clàssic com “La barca xica”, del recordat Josep Maria Roglan, amb el Grup Morralla, del qual va ser el capdavanter. I en Josep Maria Francino, a la seva secció Els temes d’en Xino continua amb el seu periple per les versions de ‘La santa espina’ i ens presenta un clàssic: la versió que n’enregistrà la festivalera Salomé. A les notícies escollides us parlarem de dos actes ben distints. El primer passarà aquest dissabte dia 1 d’agost a Rocamora, al Terme municipal d’Argençola, organitzat conjuntament per l’Ajuntament d’aquesta vila i els Amics del Cavall de l’Anoia. Es tracta d’un itinerari per l’antic Camí de Sant Jaume aprofitant la lluna plena i amb concert final a càrrec de Marc Freixas i d’Albert Gàmez. I d’una altra banda, la ballada de sardanes dirigida als turistes i estiuejants estrangers que tindrà lloc el proper dissabte dia 8, a les 8 del vespre, al Passeig Jaume I de Salou. Comptarà amb l’actuació de la cobla Reus Jove i la col·laboració de les colles de l’Agrupació Sardanista Tarragona Dansa. Sardanes de totes les mides i variants, ballables, presentacions en quatre idiomes – rus inclòs- i moltes ganes de passar-ho bé. Una cita interessant. La part musical segueix proposant títols de mar i muntanya: avui us proposem escoltar les sardanes “Verd de pi, blau de mar” de Rafael Ferrer i “Palautordera, cancell del Montseny” de Joan Lluís Moraleda. I un tema d’en Jaume Arnella del CD Eròtica Monàstica que més que un títol té un desig: “El bon temps”.	Perquè tot i que ja es podrà escoltar al nostre web el divendres 31 de juliol, entenem que és aquest un programa del més estiuenc per excel·lència, el mes en què la cultura popular i tradicional arriba a les seves màximes cotes d’activitat. I és per això que en aquesta edició us comentarem coses molt … Continue reading Una miqueta de tot al primer ‘Fes Ta Festa’ d’agost →	Una miqueta de tot al primer 'Fes Ta Festa' d’agost	news	
https://www.vilaweb.cat/noticies/els-pastorets-de-folch-i-torres-objecte-de-commemoracio-per-la-generalitat/	24/06/2021	“És un aval que impulsarà davant les institucions culturals els actes que tenim previstos per commemorar el centenari de la primera representació d’Els Pastorets de Josep Maria Folch”, comenta Lleonard del Rio, president de la Coordinadora de Pastorets de Catalunya. Un 24 de desembre de 1916 Folch i Torres estrenava els seus Pastorets al desaparegut Teatre Pompeia. Des d’aleshores la seva versió ha esdevingut l’obra catalana amb més representacions, un fet que no perd força amb el pas dels anys, ja que un 40% de grups de teatre que representen Els Pastorets ho fan en la versió de Folch i Torres. La Coordinadora de Pastorets de Catalunya, juntament amb la Fundació Folch i Torres preparen una campanya per celebrar l’efemèride, que es preveu que es presenti a l’últim trimestre d’aquest any, de manera que la inclusió en la llista d’actes i personalitats que la Generalitat commemorarà serà un impuls a les iniciatives que al llarg de 2016 reivindicaran no només l’efemèride d’Els Pastorets de Folch i Torres, sinó també (i probablement això sigui el més destacat) la seva plena vigència 100 anys després. Una obra a cavall del teatre i la cultura popular “Josep Maria Folch i Torres en la seva versió va proposar una actualització de la tradició, obrint la porta a incorporar trets característics de la cultura popular. La seva obra és flexible i trenca alguns canons establerts”, l’explicació del president de la Coordinadora permet entendre que ràpidament l’obra va ser adoptada pels grups de teatre amateur i perquè encara avui és tan representada. “No és una obra rígida i el seu origen a cavall entre el teatre i la cultura popular permet que els grups se sentin còmodes representant-la, el text té un bon ritme i, si bé hi ha grups més puristes i d’altres menys, el text de Folch i Torres permet l’adaptació als temps actuals”, aprofundeix del Rio. Precisament el mateix Folch i Torres, després de l’estrena va treure dos quadres del text inicial i va incorporar el passatge de l’infern. De ben segur que ell era conscient de la flexibilitat de la seva obra, del que de ben segur no podia preveure és que cent anys més tard els seus Pastorets continuarien sent representats. Altres actes i personalitats que la Comissió de Commemoracions ha destacat per homenatjar al llarg del 2016 són Ramon Casas i Carbó, amb motiu del 150 aniversari del naixement pintor, dibuixant i cartellista; Enric Granados i Campiña, pels 100 anys de la mort del compositor i pianista; l’escriptora Caterina Albert (Víctor Català), pels 50 anys de la seva mort; els 50 anys de la Caputxinada, que va reunir a 450 estudiants per l’ Assemblea constituent del Sindicat Democràtic d’Estudiants de la Universitat de Barcelona, esdevingut símbol de la lluita antifranquista que va acabar amb un assalt policial al convent dels Caputxins de Sarrià; i també rebrà el reconeixement de la Generalitat el Projecte Episcopus del Bisbat de Vic, que vol recollir i potenciar el llegat cultural, social, religiós, patrimonial, teològic i històric que han protagonitzat quatre bisbes de la diòcesi: Cinidi, Oliba, Veyán, i Torras i Bages. Més notícies a Tornaveu, fent clic aquí	“És un aval que impulsarà davant les institucions culturals els actes que tenim previstos per commemorar el centenari de la primera representació d’Els Pastorets de Josep Maria Folch”, comenta Lleonard del Rio, president de la Coordinadora de Pastorets de Catalunya. Un 24 de desembre de 1916 Folch i Torres estrenava els seus Pastorets al desaparegut … Continue reading Els Pastorets de Folch i Torres, objecte de commemoració per la Generalitat →	Els Pastorets de Folch i Torres, objecte de commemoració per la Generalitat	news	
https://www.vilaweb.cat/noticies/lestat-porta-al-tc-el-sistema-dincorporacio-de-personal-de-la-llei-de-lagencia-tributaria-catalana/	24/06/2021	El consell de ministres ha acordat aquest divendres interposar un recurs d’inconstitucionalitat contra l’article 4 de la Llei 9/2015 que desplega l’Agència Tributària de Catalunya per a la ordenació dels cossos tributaris d’adscripció exclusiva de l’agència. Segons el govern espanyol, la lleu ‘vulnera el dret fonamental’ de tots els ciutadans espanyols a ‘accedir en condicions d’igualtat a les funcions i càrrecs públics’, i a fer-ho d’acord ‘als principis de mèrit i capacitat’. També argumenta que la llei vulnera l’Estatut Bàsic del Treballador Públic que assenyala que els sistemes de selecció de funcionaris de carrera seran amb caràcter general els d’oposició i concurs-oposició. L’article 4 de la llei estableix la creació deu dues disposicions addicionals de la norma que són les que fan possible la integració voluntària -amb el reconeixement de drets que implica- de funcionaris de l’estat i altres administracions als cossos superiors d’Inspectors Tributaris i de Tècnics de Gestió Tributària de la Generalitat de Catalunya. Segons el govern espanyol el dret a accedir a aquests cossos s’aplica a dos tipus de funcionaris: els que tenen assignades funcions substancialment coincidents amb les pròpies del Cos i tinguin a més com a destinació definitiva l’àmbit territorial de Catalunya, i els que tinguin assignades funcions coincidents amb el Cos que pertanyin a cossos i escales del subgrup A1 o A2 d’altres administracions públiques que en el moment de la convocatòria prestin serveis a l’administració de la Generalitat. El problema, segons La Moncloa, radica en el fet que requerir al primer grup que la seva destinació definitiva sigui Catalunya perquè d’aquesta manera ‘s’exclou el dret d’accedir en condicions d’igualtat a la resta d’interessats de la resta de l’Estat’. També que es permeti a funcionaris que no presten servei a l’administració de la Generalitat accedir per integració a la funció pública d’aquesta, cosa que ‘d’altra banda constitueix una manera d’accedir ex novo a la funció pública’. Segons el govern espanyol d’aquesta manera ‘es vulnera el dret fonamental de l’article 23 pel què els ciutadans de tota la nació tenen dret a accedir en condicions d’igualtat a les funcions i càrrecs públics amb els requisits que assenyalin les lleis’. També l’article 103 que estableix l’accés a la funció pública ‘d’acord als principis de mèrit i capacitat’. Per últim, segons el govern espanyol, es vulnera l’Estatut Bàsic del Treballador Públic que assenyala que els sistemes de selecció de funcionaris de carrera seran amb caràcter general els d’oposició i concurs-oposició i només amb virtut de la llei, i amb caràcter excepcional, el sistema de concurs.	El consell de ministres ha acordat aquest divendres interposar un recurs d’inconstitucionalitat contra l’article 4 de la Llei 9/2015 que desplega l’Agència Tributària de Catalunya per a la ordenació dels cossos tributaris d’adscripció exclusiva de l’agència. Segons el govern espanyol, la lleu ‘vulnera el dret fonamental’ de tots els ciutadans espanyols a ‘accedir en condicions … Continue reading L’estat porta al TC el sistema d’incorporació de personal de la Llei de l’Agència Tributària catalana →	L'estat porta al TC el sistema d'incorporació de personal de la Llei de l'Agència Tributària catalana	news	
https://www.vilaweb.cat/noticies/caixabank-guanya-708-milions-deuros-el-primer-semestre-un-75-mes-que-el-mateix-periode-de-lany-passat/	24/06/2021	Barcelona (ACN).- CaixaBank va guanyar el primer semestre 708 milions d’euros, cosa que suposa una millora del 75% en relació amb el mateix període de l’any passat, segons ha comunicat l’entitat. L’increment de guanys respon bàsicament a l’activitat comercial, gairebé tots els marges creixen dos dígits, i a la incorporació de Barclays. La cartera de crèdits s’ha situat en el 211.559 milions d’euros, amb un creixement consolidat del 7,3%, gràcies a la incorporació de l’activitat de Barclays, sense aquesta entitat, la cartera hauria decrescut un lleuger -0,2%. La ràtio de morositat accelera el seu descens i se situa en el 9%, set dècimes menys que el trimestre anterior i 1,8 punts percentuals menys que l’any passat. El comportament de la cartera de crèdit s’ha vist condicionada per la integració dels comptes de Barclays i per un descens progressió del despalanquejament de famílies i empreses. D’aquesta manera, amb un agregat de 211.559 milions d’euros, la cartera de crèdit recull un saldo positiu en relació amb el mateix període de l’any passat del +7,3%. Sense l’efecte Barclays, però, el saldo d’aquesta cartera encara mantindria un resultat negatiu en relació amb l’any anterior del -0,2%, prop d’iniciar una tendència en positiu. La nova producció de crèdit ha augmentat un 43% en conjunt, destacant l’alça del crèdit hipotecari que creix un 53%, el consum, amb un augment del 27% i el de les empreses, un 68%. La ràtio de morositat ha vist com la seva correcció a la baixa ”s’ha accelerat” fins a situar-se en el 9%, després de reduir-se en set dècimes en relació amb el primer trimestre i en 1,8 punts percentuals en relació amb el mateix període de l’any passat. El saldo de dubtosos s’ha situat en el període en 20.115 milions d’euros, cosa que suposa un ajust de 2.227 milions d’euros, sense considerar la incorporació de Barclays que va aportar en aquesta cartera 2.232 milions d’euros. Les dotacions per insolvències durant el semestre han estat de 1.439 milions d’euros, encara amb un increment del 9,5% en relació amb l’any passat. El recursos totals de clients se situen en els 296.412 milions, amb un augment de 24.654 milions, el 9,1% més que fa un any. L’estalvi a la vista creix un 17,1% i l’estalvi a termini cau l’11,6% per l’efecte de trasllat d’aquests estalviadors a productes fora de balanç com els fons d’inversió que augmenten el 34,3% i els plans de pensions que ho fan en l’11,1%. El marge d’interessos s’ha situat en 2.270 milions d’euros, amb una millora del 12,6%, tot i l’entorn de tipus baixos d’interès i gràcies al bon comportament dels ingressos de les participades, que han crescut del 119,4%, al resultat de les operacions financeres, que han augmentat un 36%, i a l’increment de les comissions +10,4%. El marge brut també ha obtingut un bon comportament fins a situar-se en 4.564 milions d’euros, amb un creixement del 21,7%, tot i l’increment del 8,8% de les despeses d’explotació recurrents. El marge d’explotació, sense tenir en compte les despeses extraordinàries, s’ha situat en 1.970 milions d’euros, amb un augment del 34,8%. Finalment, el marge d’explotació arriba fins els 1.970 milions d’euros, amb un increment del 5,8%. Finalment, el benefici atribuït se situa en 708 milions d’euros, amb un increment del 75% en relació amb el primer semestre del 2014. El primer semestre es tanca amb un ‘core capital Basilea III’ (Common Equity Tier One) de l’11,5%, una ràtio similar a la del 31 de març d’aquest any.	Barcelona (ACN).- CaixaBank va guanyar el primer semestre 708 milions d’euros, cosa que suposa una millora del 75% en relació amb el mateix període de l’any passat, segons ha comunicat l’entitat. L’increment de guanys respon bàsicament a l’activitat comercial, gairebé tots els marges creixen dos dígits, i a la incorporació de Barclays. La cartera de … Continue reading CaixaBank guanya 708 milions d’euros el primer semestre, un 75% més que el mateix període de l’any passat →	CaixaBank guanya 708 milions d'euros el primer semestre, un 75% més que el mateix període de l'any passat	news	
https://www.vilaweb.cat/noticies/el-parlament-tanca-legislatura-amb-47-lleis-aprovades-com-ara-les-de-desnonaments-homofobia-consultes-i-transparencia-2/	24/06/2021	El Parlament de Catalunya ha tancat la X legislatura amb un balanç de 47 lleis aprovades, quatre comissions d’investigació i sis d’estudi i la tramitació total d’una ILP, la de mesures urgents contra desnonaments i pobresa energètica. Des del desembre del 2012, la cambra catalana ha treballat iniciatives relacionades amb la qüestió nacional, com el dret a decidir i les estructures d’estat. Destaquen en aquest capítol l’aprovació de la llei de consultes i la declaració de sobirania i dret a decidir. Així mateix, han prosperat mesures de caire socioeconòmic com les iniciatives legislatives de lluita contra la homofòbia, d’horaris comercials, transparència, acció exterior i reforma de la FP o el SOC. Durant aquesta X legislatura, el parlament ha fet 58 sessions plenàries, amb gairebé 900 hores de feina, i les comissions han fet 775 reunions que sumen quasi 2.300 hores. S’han aprovat 47 lleis, s’han convalidat 17 decrets llei, s’ha donat llum verda a la proposta de reforma del reglament de la cambra per adaptar-lo a la llei de transparència, han prosperat 231 mocions i s’han llegit 29 declaracions institucionals. A més, s’han substanciat 335 preguntes al president de la Generalitat, 573 al govern i 334 interpel·lacions a l’executiu. Des del restabliment del Parlament l’any 1980, la cambra ha aprovat 659 lleis: 78 la primera legislatura, 82 la segona, 79 la tercera, 44 la quarta, 71 la cinquena, 107 la sisena, 49 la setena, 81 la vuitena, 21 la novena i 47 aquesta darrera. De les 47 lleis aprovades aquesta legislatura, 25 ho han estat al llarg de 2015. De les quals, 34 són fruit de projectes de llei i 16, de proposicions de llei. Sis de les lleis s’han aprovat íntegrament per unanimitat, cinc per unanimitat en la majoria de punts i 28 amb un ampli consens de tres o més grups. Així mateix, CiU i ERC n’han aprovat set en solitari, mentre que CiU i PPC, una altra. D’entre les lleis tirades endavant destaquen la de consultes, que volia donar aixopluc a la celebració del 9-N; la de mesures urgents per combatre l’emergència en matèria d’habitatge i pobresa energètica, que és fruit d’una iniciativa legislativa popular; la de lluita contra la homofòbia; la dels horaris comercials a Catalunya, que està pendent d’un recurs d’inconstitucionalitat del govern espanyol; la de creació de la comarca del Moianès; la de la Formació Professional; la reforma del Servei d’Ocupació de Catalunya (SOC); la llei d’acció exterior de la Generalitat; la de l’Agència Tributària de Catalunya; la llei de casinos per afavorir el macrocomplex Barcelona World; la de transparència; la de l’impost sobre emissions contaminants; i la de modificació del Codi de Consum de Catalunya. En canvi, la llei electoral no ha prosperat malgrat que la ponència va obrir-se al principi de la legislatura i es va allargar fins a l’últim mes. Finalment, la manca de consens van impedir portar el text al ple. Legislatura prolífica en matèria de comissions En total, s’han constituït quatre comissions d’investigació, que han aprovat les seves conclusions: sobre frau fiscal i corrupció política, entitats financeres, sanitat i la fallida de Spanair. D’aquesta manera, la X legislatura s’ha convertit en la segona més prolífica en aquesta mena de comissions. El Parlament ha estat focus d’atenció mediàtica durant les sessions de les creades arran del ‘cas Pujol’ i el rescat financer, ja que han vist comparèixer destacades personalitats polítiques, gestors públics i responsables d’entitats financeres. Així mateix, s’han celebrat sis comissions d’estudi: sobre el dret de decidir, el ‘fracking’, l’ús de material antiavalots, l’economia col·laborativa i la reforma horària. El ple també ha aprovat les conclusions del de revisió del model dels centres d’internament d’estrangers (CIE). La darrera sessió d’aquesta legislatura, el ple va aprovar la llei provinent d’una ILP sobre l’emergència d’habitatge i la pobresa energètica. Per a l’onzena legislatura es mantenen en tràmit set ILP més. Quatre de les quals, ja han superat el debat de totalitat. Recursos d’inconstitucionalitat Per primer cop, aquesta legislatura el govern espanyol ha impugnat davant el Tribunal Constitucional una resolució aprovada pel ple del Parlament, la de declaració de sobirania i sobre el dret de decidir. D’altra banda, el Tribunal Constitucional tramita vint recursos promoguts pel govern espanyol contra lleis del Parlament. De la seva banda, el Parlament ha interposat sis recursos davant del TC contra lleis estatals. Es tracta de la llei de garantia de la unitat de mercat, la LOMQE, la del sector elèctric, la de racionalització i sostenibilitat de l’administració local (LRSAL), la de mesures urgents amb relació al sistema gasista i la titularitat de les centrals nuclears, i la de seguretat ciutadana. Proposicions de llei presentades al congrés espanyol La cambra catalana ha defensat davant del Congrés dels Diputats espanyol cinc proposicions de llei: la proposició de llei orgànica de delegació a la Generalitat de la competència per autoritzar, convocar i celebrar un referèndum sobre el futur polític de Catalunya; la de mesures contra el sobreendeutament personal i familiar, que establia la dació en pagament; una per crear un fons per a l’homogeneïtzació, el rescat selectiu i la subvenció de peatges; una que tenia per objectiu que el català fos requisit per als jutges i fiscals que exerceixen a Catalunya, i una que demanava la rebaixa de l’IVA cultural. Totes han estat rebutjades per la cambra espanyola.	El Parlament de Catalunya ha tancat la X legislatura amb un balanç de 47 lleis aprovades, quatre comissions d’investigació i sis d’estudi i la tramitació total d’una ILP, la de mesures urgents contra desnonaments i pobresa energètica. Des del desembre del 2012, la cambra catalana ha treballat iniciatives relacionades amb la qüestió nacional, com el dret … Continue reading El parlament tanca legislatura amb 47 lleis aprovades, com ara les de desnonaments, homofòbia, consultes i transparència →	El parlament tanca legislatura amb 47 lleis aprovades, com ara les de desnonaments, homofòbia, consultes i transparència	news	
https://www.vilaweb.cat/noticies/un-de-cada-cinc-francesos-no-sap-parlar-frances/	24/06/2021	I tres de cada quatre estrangers residents al país transmeten als fills la llengua d’origen i no la francesa. I només el trenta per cent dels habitants la tenen per llengua habitual. Us imagineu aquests titulars al Libération, per exemple? La xarbotada seria majúscula. Però aquí, com que som un país acomplexat, tot al contrari: rebem aquest diagnòstic preocupant com si ens hagués tocat la rifa. La presentació de l’Informe de Política Lingüística 2014 ha tornat a ser un desplegament propagandístic en tota regla. Cobertura mediàtica per terra, mar i aire, i no una, no, sinó fins a tres vegades: primer per al circuit tancat dels professionals, després en semiobertura al IEC i finalment al parlament, amb l’excusa de lliurar-lo a la presidenta de la institució. I, tal com mana la tradició, amb les matemàtiques per davant: milions cap aquí, percentatges cap allà i decimals amunt i avall fins a descol·locar el pobre lector, que entre tanta xifra s’acaba quedant amb el titular cridaner: ‘El vuitanta per cent dels residents al país sap parlar català’, ‘Una quarta part dels nascuts fora de Catalunya fan servir el català amb els fills’ o ‘1.800.000 persones mantenen el català’… Que, si us hi fixeu, són exactament els mateixos que els de dalt però escrits en com-que-som-en-un-país-de-fireta-i-no-podem-fer-lleis-de-les-de-debò,-doncs-mira-ens-consolem-perquè-pitjor-és-una-coça-als-morros. Com a bon espot, l’estudi-quètxup amaga les calories assassines del producte i en destaca les temptadores virtuts. Per exemple, que l’any 2013 750.000 persones d’altres orígens lingüístics van adoptar la llengua catalana o, la més xiripitiflàutica de totes, que el 75% dels alumnes de secundària tenen un nivell alt o mitjà-alt de català. Els alumnes de secundària? Perdoni, vostè ha vist de prop gaires alumnes de secundària? Hi ha parlat? Per quan se’l guarden, aquest nivell que diu que tenen tres de cada quatre? Per als exàmens de la sele, suposo, oi? Ara, la cirereta del pastís és quan el conseller assegura no témer el plurilingüisme perquè ‘confia que els vinguts de fora adoptin el català com a llengua d’ús social i laboral’, que és exactament el contrari del que passa ara en nou casos de cada deu. Envejable confiança, a fe de Déu. Què sap la Direcció General que nosaltres no sabem? Com pensa revertir aquesta tendència? Té una arma secreta per a convèncer els nouvinguts? Subvencions a dojo? O poder dosis encara més massives de seducció, la gran estratègia desplegada fins ara (ja es veu que amb èxit més aviat migrat)? Per desgràcia, les notícies de premsa han de ser breus, que si no el personal es cansa, i enlloc no s’aclareix què significa que aquest quart de milió de persones hagin adoptat la llengua (que l’han apresa? Que la tenen per llengua habitual? Que s’han apuntat als cursos del CPNL? Que van contestar això a l’enquesta?) o què hem d’entendre per ‘nivell mitjà-alt’ (que poden llegir un clàssic medieval sense infartar-se? Que saben fer una subordinada? Que poden escriure whatsapps desxifrables?). Qui vulgui saber tot això s’haurà d’endinsar en el procel·lós món de la sociolingüística, a través de webs i blocs molt més realistes però feixucs de llegir, i certament no a l’abast del lector mitjà (sempre que no sigui un adolescent d’aquell 75%, és clar). El poble, doncs, es quedarà amb el titular cofoista de la premsa, que ‘el català manté la salut’ o, com a màxim, si enllaça la informació del IEC (que és molt enllaçar), el més pietós que ‘cal millorar l’ús social de la llengua’. I enmig de tan gran goig i tanta joia, com de costum, ni la més mínima referència a la salut filològica de l’objecte d’estudi. Com si en Solà no hagués advertit mai de la degradació de l’idioma. Com si la contaminació creixent i el calc automàtic no haguessin convertit el català de molts parlants en una pantomima d’idioma. Com si el procés de patuesització de la llengua no es pogués palpar a cada diari, a cada programa de ràdio, a cada conversa de carrer. Sobretot, que la realitat no ens malmeti un bon informe.	I tres de cada quatre estrangers residents al país transmeten als fills la llengua d’origen i no la francesa. I només el trenta per cent dels habitants la tenen per llengua habitual. Us imagineu aquests titulars al Libération, per exemple? La xarbotada seria majúscula. Però aquí, com que som un país acomplexat, tot al contrari: … Continue reading Un de cada cinc francesos no sap parlar francès →	Un de cada cinc francesos no sap parlar francès	news	
https://www.vilaweb.cat/noticies/lajuntament-de-lleida-modifica-el-reglament-dusos-linguistics-amb-els-vots-de-psc-cs-i-pp/	24/06/2021	L’Ajuntament de Lleida ha donat llum verd a modificar el reglament d’usos lingüístics de la institució, en contra del que defensava la moció presentada per Òmnium Cultural i Plataforma per la Llengua. L’equip de govern socialista ha acceptat la modificació del document, donant compliment així al pacte subscrit amb Ciutadans, que també ha votat en el mateix sentit, de la mateixa manera que el PPC. Tot i això, el PSC ha votat a favor de l’ús preferent del català a la institució ‘en tots els àmbits de decisió municipal i tracte a la ciutadania’. Altrament, PSC, C’s i PP han sumat els suports necessaris per tal d’evitar l’adhesió de la Paeria a l’Associació de Municipis per la Independència (AMI). Els grups municipals del PSC, C’s i del PP a l’Ajuntament de Lleida han tombat el punt de la moció presentada per Òmnium Cultural i Plataforma per la Llengua en què ambdues entitats demanaven la no modificació de l’actual reglament d’usos lingüístics de la Paeria. El PSC d’Àngel Ros ha donat compliment amb aquest posicionament a l’acord per a la governabilitat municipal subscrit amb Ciutadans, que estableix l’actualització del reglament ‘d’acord als principis de cooficialitat conforme a les lleis vigents i les diferents resolucions judicials’. Per la seva banda, ERC-Avancem, CiU, Crida-CUP i el Comú s’han mostrat partidaris de mantenir l’actual document, però no han sumat els vots necessaris. Malgrat acceptar la modificació de l’actual reglament d’usos lingüístics, el PSC ha votat favorablement de ‘reiterar el compromís de l’Ajuntament de Lleida amb la llengua catalana i el seu ús preferent en tots els àmbits de decisió municipal i de tracte amb la ciutadania’. D’aquesta manera l’esmena presentada per CiU, ERC i Crida-CUP ha pogut prosperar, amb el suport de les quatre formacions, a més del Comú. Abans que dos representants d’Òmnium i de Plataforma per la Llengua poguessin defensar la seva moció en el ple, l’alcalde de Lleida ha obligat a retirar del saló de sessions diverses estelades que el públic ha desplegat en considera-les ‘un símbol no oficial’. Cal recordar que l’acord del PSC amb Ciutadans obliga l’equip de govern socialista a ‘garantir la neutralitat ideològica de l’espai públic en el municipi de Lleida’. Representants de les entitats cíviques Societat Civil Catalana (SSC) i Impulso Ciudadano han estat els encarregats de defensar al ple la modificació del reglament d’usos lingüístics, juntament amb C’s, el PPC i el PSC. Rebuig a l’adhesió de la Paeria a l’AMI Altrament, el ple de la Paeria ha rebutjat, amb els vots contraris de PSC, C’s i PPC i l’abstenció del Comú de Lleida, l’adhesió de la institució a l’Associació de Municipis per la Independència. La proposta ha rebut el suport de les tres formacions que havien presentat la moció, CiU, ERC i Crida-CUP. En aquest cas, el PSC també s’ha posicionat seguint el pacte amb C’s, que estableix que l’Ajuntament de Lleida no pugui entrar a formar part de l’entitat municipalista independentista. Altres mocions debatudes La sessió plenària corresponent al mes de juliol també ha donat llum verda a reclamar a la Generalitat un major finançament i cobertura de necessitats en les actuacions en política social per a col·lectius amb especial vulnerabilitats; i a una moció també presentada pel PSC sobre la promoció de l’habitatge social a la ciutat. També s’ha aprovat instar el Govern a iniciar la construcció de la nova estació d’autobusos de Lleida, així com a adequar l’actual mentre la nova no entri en servei; i una altra moció per reclamar a la Generalitat el reconeixement i pagament del deute pendent amb la Paeria. Altres mocions que han quedat aprovades demanen més vigilància i seguretat al barri del Camp d’Esports i expliciten el suport de l’Ajuntament de Lleida al Reial Aeri Club Lleida, arran del seu trasllat des d’Alfés a l’Aeroport de Lleida-Alguaire; i al Correllengua 2015. Dues mocions sobre Salut Durant el ple també s’han debatut dues mocions sobre Salut, que han quedat aprovades. En la primera, presentada pel PP, es demana al Govern revocar el tancament de llits durant l’estiu a l’Hspital Arnau de Vilanova i a mantenir els horaris d’atenció a pacients dels CAP de Lleida ciutat per garantir el servei als usuaris. La segona, defensada per la Marea Blanca, defensa que ‘tota la integració dels serveis sanitaris de les Terres de Lleida es faci sota el paraigües de l’ICS’, i reclama més recursos destinats a la Salut al territori lleidatà. Altrament, durant el ple s’ha aprovat per unanimitat demanar la redacció d’un Pla estratègic de l’esport municipal; la constitució d’una comissió d’estudi dels serveis públics municipals externalitzats; la signatura d’un conveni de col·laboració amb el Col·legi de Veterinaris; una moció per a la reforestació i adequació del pati de l’Escola Alba, així com la participació dels diferents grups municipals en totes les comissions de la Paeria. Per contra, no han prosperat la moció de Crida-CUP per a la creació d’una comissió popular per a la participació ciutadana en el procés constituent de la República Catalana pel rebuig de PSC, C’s i PP a la proposta. Més de vuit hores de sessió plenària El debat dels punts previstos en l’ordre del dia, així com de les 18 mocions presentades pels grups municipals -dues de les quals per entitats ciutadanes- ha allargat de forma considerable el ple, que ha durat unes vuit hores i mitja. Així mateix, la sessió plenària ha estrenat la traducció en llengua de signes que ha fet possible dues intèrprets.	L’Ajuntament de Lleida ha donat llum verd a modificar el reglament d’usos lingüístics de la institució, en contra del que defensava la moció presentada per Òmnium Cultural i Plataforma per la Llengua. L’equip de govern socialista ha acceptat la modificació del document, donant compliment així al pacte subscrit amb Ciutadans, que també ha votat en … Continue reading L’Ajuntament de Lleida modifica el reglament d’usos lingüístics amb els vots de PSC, C’s i PP →	L'Ajuntament de Lleida modifica el reglament d'usos lingüístics amb els vots de PSC, C's i PP	news	
https://www.vilaweb.cat/noticies/antonio-banos-en-vint-preguntes-rapides/	24/06/2021	Antonio Baños ha passat per VilaWeb per ser entrevistat, ara que acaba de ser elegit cap de llista de la candidatura de la CUP-Crida Constituent. El periodista parla de la importància del moment històric en què ens trobem i de quin ha de ser el paper d’aquesta candidatura independentista per al 27-S i per a l’obertura d’un procés constituent. Per a saber més de la seva personalitat, l’hem sotmès a un qüestionari de vint preguntes, una adaptació lliure del clàssic ‘qüestionari Proust’. —Quin és el vostre defecte principal? —La innocència. —Quins dons naturals us agradaria tenir? —Perseverança. —Quina qualitat preferiu en una persona? —La lleialtat i l’honestedat. —Quin nom (de noi i de noia) preferiu? —De dona, m’agrada molt Lola. I d’home, Antonio, que està totalment desfasat. —Quin és el vostre artista preferit? —Els artistes de les avantguardes europees sempre m’han agradat: Buñuel, Duchamp, Kandinski… Tota aquesta gent que va trencar una tradició mil·lenària i es va treure un art complet de la butxaca, sempre m’ha apassionat. —Quin és el vostre heroi de ficció preferit? —El soldat Svejk. —Quin personatge històric valoreu més? —Qualsevol miliciana del 36-39. —En què preferiu passar el temps? —En tranquil·litat. —On voldríeu viure? —On visc, a Barcelona. Però amb una mica menys de soroll i amb molts, molts menys turistes. —Quin color preferiu? —El vermell. —Què detesteu per sobre de tot? —La cobdícia, la pompositat i la banalitat. —Quina seria la vostra pitjor desgràcia? —Veure patir la gent que estimo. —Quines feines heu fet? —De tot. He fet de periodista durant 22 anys, complementat amb una munió de feines paral·leles i de tota mena, des de descarregar carbó fins a fer de cambrer, guionista, i tot de feines lligades a aquesta bonica realitat generalitzada que s’anomena precarietat. —L’última vegada que heu fumat mai marihuana? —Mai. No fumo. —Amb quina llengua parleu als pares? —Amb el pare parlava en castellà, majoritàriament, però també en català. I amb la mare parlo en català, però de vegades en castellà. És a dir, un aiguabarreig d’allò més català. —La cosa que ha fet més bé l’actual president? —Sempre que convoca eleccions. —La que ha fet més malament? —Dilatar la convocatòria d’eleccions i la ruptura amb l’estat. —De qui heu begut ideològicament? —A casa he mamat l’anticapitalisme i la lluita obrera del meu avi. Tot i que em reconec en la tradició llibertària i en tots els anarquismes que hi ha i que hi haurà. —Com voldríeu morir? —Lluitant. —Quin és el vostre lema? —Okupa y resiste.	Antonio Baños ha passat per VilaWeb per ser entrevistat, ara que acaba de ser elegit cap de llista de la candidatura de la CUP-Crida Constituent. El periodista parla de la importància del moment històric en què ens trobem i de quin ha de ser el paper d’aquesta candidatura independentista per al 27-S i per a … Continue reading Antonio Baños, en vint preguntes ràpides →	Antonio Baños, en vint preguntes ràpides	news	
https://www.vilaweb.cat/noticies/antonio-banos-la-cup-no-es-presenta-al-27-s-per-investir-presidents/	24/06/2021	Un altre periodista que deixa l’ofici temporalment per posar-se a primera línia política. Antonio Baños (1967) havia anat prenent rellevància pública en aquest últim temps, a través dels articles d’opinió, del llibre ‘La rebel·lió catalana’ i de les seves intervencions en programes i actes. Finalment, la militància i els simpatitzants de la CUP l’han elegit per encapçalar la candidatura de l’esquerra independentista. De fet, era l’aposta ‘oficial’. Un polític no professional, com diu que haurien de ser-ne tots, que vol viure de prop el moment històric en què es troba Catalunya. Parlem d’això i de quin serà el paper de la CUP fins al 27-S i un cop surtin els resultats de les eleccions. ‘La nostra tasca no és investir presidents’, etziba, i diu que ni ell ni ningú de la CUP no voldria ser mai president d’una institució autonòmica. L’entrevista, de la qual podeu veure un fragment en vídeo al final del text, acaba amb un qüestionari de vint preguntes que podeu llegir en aquest enllaç. —Us va costar gaire deixar-vos convèncer per a presentar-vos de candidat? —Em va costar fer el pas. Perquè sorprèn que et proposin de fer una cosa completament diferent del que has fet durant vint-i-dos anys, que és periodisme. Però la il·lusió, la responsabilitat, el moment històric, la formació amb què anava i tot plegat va fer que els dubtes duressin poc. És un canvi molt radical però també molt il·lusionant. —Un altre periodista que es passa a la política. —Sí. Això diu poc de l’ofici, oi? [riu] Vol dir que estem molt precaritzats! A la CUP ha passat això, però bé, la llista és plena de gent amb competències excel·lents en dret, economia, militància… Sóc un periodista entre molts altres companys que tenen altres habilitats i competències professionals. —Potser és que els millors polítics són els no professionals? —Jo crec que l’única manera de plantejar-se la política és des de la no professionalitat. La política s’ha de viure com a praxi diària. Tu vius en política. No s’hauria de fer un ofici de la política. La CUP-Crida Constituent, i jo personalment, creiem molt que la política és un compromís personal i social, i que s’ha de fer tal com ho plantegem nosaltres: entrar a les institucions, treballar per transformar-les i, en acabat, tornar al teu ofici i al carrer, que és d’on has sortit. Perquè si no, no és política, és una forma de control social i de dominació. La política és, precisament, la participació de la gent comuna en els afers comuns de tots. Això s’ha de fer des del carrer i des de la no professionalitat. —No trobeu que s’ha estat perdent un temps molt valuós amb discussions sobre llistes que no s’ha dedicat a debatre arguments de cara a guanyar el 27-S? —Sí. Crec que una part del temps era necessari de perdre’l perquè som en un moment revolucionari a tots els nivells i moltes coses no s’han fet mai. Però crec que també s’ha perdut massa temps de manera interessada per part de partits i s’ha fet molt perquè no es parlés d’allò de què s’ha de parlar essencialment, que és del procés constituent que volem engegar. Per això som independentistes, per retornar la sobirania que tenen les institucions al poble –que és el propietari legítim d’aquesta sobirania política– i que el poble es reorganitzi a través d’un procés constituent de manera lliure i sobirana. Hauríem d’estar parlant d’aquestes coses. De quina mena de república construïm, de quines són les lleis i institucions més justes i més favorables per a les classes populars. Crec que els interessos de sempre i alguns de nous han fet que ens desviéssim durant massa temps cap a temes que no tenien l’interès o el pes que haurien d’haver tingut. No es tracta de tenir 68 diputats sinó d'aconseguir una gran majoria popular, que existeix —Aquest procés constituent s’obrirà si el 27-S surt una majoria favorable. S’aconseguirà? Potser falta treballar molt encara? —Treballar, s’ha de treballar sempre. Perquè no es tracta de tenir 68 diputats sinó d’aconseguir una gran majoria popular, que crec que sí que existeix. El problema és que pot estar desmobilitzada, despistada, precisament pels interessos de què parlàvem abans, per haver marejat la perdiu perquè la gent acabés avorrint-se d’una idea potent. Una idea que crec que és majoritària: que l’estat espanyol no es reforma, les institucions no funcionen i s’han de refundar en clau de sobirania i de llibertat. Aquesta idea és majoritària, n’estem convençudíssims, però s’emmascara amb altres debats molt interessats. Quan hàgim despullat de soroll tot aquest procés i hàgim tornat a posar damunt la taula i als carrers la idea bàsica, que és recuperar la sobirania per transformar institucions, les majories hi seran. —Qui ha marejat la perdiu? —Grups polítics que potser els ha interessat que el procés, en comptes de ser una fase transitòria curta cap a un moment constituent, es fes crònic; gent que ha jugat amb aquesta pressa que tenim per guanyar posicions favorables per als seus partits. Ha estat trist de veure-ho. Al final, resulta que els qui eren més patriotes sovint han estat dilatant, emmascarant i marejant un procés que havia de ser, i és, absolutament popular i que ha de ser executiu i ràpid. —Veurem algun acte de campanya conjunt entre les candidatures independentistes? —Em fas la pregunta a final de juliol. La campanya començarà l’11 de setembre. Ara no en podem parlar, jo no ho sé. Estem elaborant un programa, dissenyant la campanya, hi ha molta feina a fer des de la CUP-Crida Constituent per a la nostra campanya com per respondre de manera certa sobre aquests detalls. Nosaltres volem fer una proposta basada en la idea-força de ruptura, d’emergència social, i aquestes idees les estem treballant perquè arribin de manera clara, nítida i diàfana al nostre poble. Si es fan actes conjunts o no ja es veurà en campanya, ara som en la fase de definició del missatge, que és prou potent i engrescador. Si es fan actes conjunts o no ja es veurà en campanya, ara som en la fase de definició del missatge: ruptura i emergència social —Molt de fer servir el femení genèric, però no teniu cap dona encapçalant cap de les quatre demarcacions… —Tot i que en sóc el número u, no ens plantegem la candidatura com cap llista. Hi ha d’haver un ordre numèric obligatòriament, però hi insistim, som un equip. Tant l’Anna Gabriel com la Gabriela Serra com l’Eulàlia Reguant són en el mateix grup i amb la mateixa intensitat. Evidentment, m’hauria agradat que hi hagués més dones, o que tot fossin dones, per tal de fer visible que aquesta ha de ser una revolució en femení, és absolutament imprescindible. L’ordre d’aquesta llista no és rellevant a efectes de visibilització política i de lluites feministes, al contrari: estem, com sempre, en la lluita antipatriarcal i de reivindicació dels feminismes. —Si la llista de Junts pel Sí necessita els vots de la CUP per a investir president Artur Mas, què fareu? —La CUP no es presenta al 27-S per investir presidents. Es presenta per fer un acte de ruptura amb l’statu quo, amb l’estat espanyol i amb l’autonomia. Hi anem per trencar la situació existent. No ens plantegem anar al parlament a ser crossa ni frontissa perquè hi hagi una majoria en un sentit o en una altre. Aquesta no és la funció de la CUP. La nostra funció és aconseguir, des d’avui fins al 27-S, una majoria prou àmplia en favor d’una ruptura immediata desobedient, massiva, popular, alegre, democràtica, per tal d’engegar com abans millor un procés constituent. Precisament perquè hi ha urgències socials absolutament escandaloses, i això és necessari i imprescindible. No hi anem amb la idea d’elaborar majories ni de jugar-hi. No és el paper de la CUP. Ha quedat clar que la CUP no falla, que la CUP hi és, que la CUP no s’aixeca de la taula. I això tornarà a ser així —Però algú serà investit… —En tot cas, això s’haurà de plantejar a partir del 28-S. Però, com ja ha quedat clar, no és la nostra tasca investir presidents. Nosaltres som destituents, rebels, no som constituents d’institucions en les quals no creiem. Parlem d’investir un president autonòmic, i nosaltres no en volem cap més, de president autonòmic. A més, ni governs de concentració ni investidures automàtiques ni res d’això. De tot allò que hagi de ser ja se’n parlarà. Ha quedat clar que la CUP no falla, que la CUP hi és, que la CUP no s’aixeca de la taula. I això tornarà a ser així. Però no som en aquest moment i avançar-ho seria desvirtuar el més essencial d’aquesta candidatura, que és el missatge de ruptura i d’emergència social. —El govern espanyol ja amenaça d’impugnar la convocatòria electoral i desplegar els mossos. Ha arribat la fase de difondre por? —L’argument de la por de l’estat espanyol va començar el 1713 amb el bombardament de Barcelona i ha continuat des d’aleshores amb generals, dictadures, repressió, exili, mort, guerres… L’argument de la por és l’argument de l’estat espanyol. No en té cap altre. L’argument de la por via jurídica, via policíaca, via repressiva, via legislativa, via diplomàtica. Però és que l’estat espanyol només parla a través de la por. Si fos d’una altra manera, el conflicte polític català estaria resolt o seríem en vies de resoldre’l de manera política i democràtica, que és com el volem resoldre. De manera que no hi ha cap novetat. Simplement, la manera d’expressió essencial de l’estat espanyol vers el poble català, i els altres pobles de la península, i vers les classes populars, sempre ha estat la por, l’amenaça de coerció. És a dir, cap novetat en aquest sentit. —L’esquerra rupturista serà a les eleccions en una candidatura independentista -la vostra- i en una de no independentista -Catalunya Sí que es Pot. —Bé, hauríem de mirar millor si Catalunya Sí que es Pot és rupturista. Nosaltres parlem d’anticapitalisme, de capgirar les institucions, desobeir les institucions, repensar les relacions productives del país, de lluitar contra el capital en totes les seves formes, som una candidatura antipatriarcal. Això és rupturista. No sé si ells són exactament en el mateix punt d’anticapitalisme i transformació. Crec que no. Crec que és una esquerra socialdemòcrata, reformista, moderada, i que a més accepta les institucions de l’estat espanyol. Si no vaig errat, Lluís Rabell ha dit que vol ser president de la Generalitat. Ni a mi ni a cap membre de la candidatura de la CUP se li passaria mai pel cap de ser president d’un òrgan autonòmic com la Generalitat. Això és absolutament impensable per nosaltres. Si algú vol ser president de la Generalitat vol dir que admet que l’òrgan regional de l’estat espanyol, que és la Generalitat, ja li va bé. Volem una República Catalana. Evidentment, ens podem trobar amb gent de Catalunya Sí que es Pot, amb la qual hem compartit lluites. Hi ha idees que poden ser molts ressonants, poden funcionar de manera coordinada. Però que siguin esquerra rupturista… no veig cap ruptura enlloc. Catalunya Sí que es Pot no és esquerra rupturista, en tot cas és reformista —Raül Romeva us pot fer mal electoralment? —No entrem en aquests termes. Nosaltres volem portar un missatge i omplir un espai de ruptura que el volem majoritari. No ens fan mal els altres candidats. Bé, hi ha candidats que fan mal a la intel·ligència i a la decència, parlo del candidat xenòfob que es presenta, però dit això, les altres opcions no ens en fan. Existeixen i està bé que existeixin. Nosaltres volem que la nostra candidatura arribi clarament a la gent, que s’entengui i es valori en la mesura que entenem que és intensa, realment democràtica i rupturista. Però el Romeva no ens fa mal. —Home, us pot prendre vots que amb un altre candidat potser no perdríeu. —La de la CUP no és una candidatura competitiva. És una candidatura que busca un espai que sigui ampli, però no es tracta de jugar ni a demoscòpia ni a lideratges ni competició sobre escons. Hi insistim: si anem al 27-S és per transformar tota aquesta cultura política per una altra cultura política diferent. Si entrem en el joc tradicional, el missatge de ruptura i de nova cultura política seria ridícul, no el podríem defensar pas. —El president de Súmate, de número 6 a Junts pel Sí, i vós, que en sou membre, de cap de llista de la CUP. Teniu la sensació que no s’ha tingut prou en compte Súmate en les negociacions, veient la presència destacada que teniu ara? —A Súmate n’hi ha molts que fa temps que piquem pedra, no només al carrer sinó també amb altres institucions del procés, intentant de tenir una presència més àmplia, perquè com qualsevol institució volem que se’ns tingui en compte. No ens queixem, s’ha fet el que s’ha pogut, però sempre hem volgut més protagonisme. Perquè crèiem que teníem moltes coses a dir, que teníem una perspectiva i un coneixement de les àrees metropolitanes de primera mà i que érem útils. Les nostres respectives presències són estrictament personals. Súmate simplement ens ha encoratjat a tenir sort, però no és una entitat partidista ni partidària, sinó una entitat que es dedica a l’acció directa de carrer per convèncer la gent d’un procés constituent. —Un dels lemes clàssics de la CUP i l’esquerra independentista és ‘independència i socialisme’. No us sembla –i més ara amb aquest cap de llista– que d’uns anys ençà s’ha anat aproximant més a l’anarquisme? —No… Bé, un dels grans miracles de la CUP és que ha aconseguit que les oposicions i misèries entre les tradicions de l’esquerra quedessin superades. A la CUP hi ha gent de la tradició marxista, de l’anarquista, de la llibertària, gent que apel·la a tradicions socials diverses. Això és fantàstic, perquè finalment hem entès que són diverses però ressonants. Coordinades i coordinables. I aquest és un dels grans plaers, poder compartir lluites amb gent de tradicions d’anàlisi diferent. No tira cap enlloc la CUP, sintetitza, enriqueix i fa florir aquests pensaments que, malauradament i durant massa anys, han estat en un conflicte que hem vist que era fals i que ens ha portat a la derrota durant molts i molts anys.	Un altre periodista que deixa l’ofici temporalment per posar-se a primera línia política. Antonio Baños (1967) havia anat prenent rellevància pública en aquest últim temps, a través dels articles d’opinió, del llibre ‘La rebel·lió catalana’ i de les seves intervencions en programes i actes. Finalment, la militància i els simpatitzants de la CUP l’han elegit … Continue reading Antonio Baños: ‘La CUP no es presenta al 27-S per investir presidents’ →	Antonio Baños: 'La CUP no es presenta al 27-S per investir presidents'	news	
https://www.vilaweb.cat/noticies/arrimadas-demana-a-iceta-que-tingui-la-generositat-de-donar-suport-a-ciutadans/	24/06/2021	Barcelona (ACN).- La candidata de Ciutadans a la Generalitat, Inés Arrimadas, ha demanat aquest dissabte al primer secretari del PSC, Miquel Iceta, que tingui la “generositat de donar suport” a la formació després de les eleccions perquè “segons totes les enquestes” seran la “primera força no separatista” per liderar una alternativa. “Mentre uns només parlen d’independència, des de Ciutadans tenim equip i programa per governar Catalunya”, ha assegurat Arrimadas després de presentar els 20 noms de la llista per Barcelona formada per “persones que saben què és pagar impostos a final de mes”, un cop l’executiva del partit ha aprovat la candidatura. “Estem desitjant que Mas convoqui i hi hagi eleccions el 27-S”, ha dit. Arrimadas ha assegurat que el fet que el candidat del PP a la Generalitat sigui Xavier García Albiol no canvia les coses i que, “independentment del candidat”, Ciutadans se situa com a “primera força no separatista”. La candidata de Ciutadans s’ha defensat de les crítiques a la formació per part de García Albiol i li ha demanat “que no s’equivoqui d’enemic perquè els enemics són l’atur, la corrupció i un president de la Generalitat que vol saltar-se la justícia”. “Tenim un adversari, que és Artur Mas”, ha dit Arrimadas. La candidata ha defensat que Ciutadans és “el partit més de centre” que hi ha a Espanya i que a les eleccions han demostrat tenir “un equilibri i estabilitat”. En la mateixa línia, la candidata ha dit que “la força” de Ciutadans ve d’haver demostrat “regeneració”. “El PP no ha estat capaç d’assumir un paper de lideratge polític”, ha criticat Arrimadas en referència al discurs de balanç que el president del govern espanyol, Mariano Rajoy, va fer aquest divendres. També ha defensat el paper de Ciutadans a les eleccions generals i ha assegurat que estan “desitjant assumir el repte” perquè creuen tenir un “projecte capaç d’il·lusionar”. La llista Ciutadans ha escollit els primers cinc candidats a partir d’unes primàries. Després d’Arrimadas, a la llista hi ha Carlos Carrizosa, José María Espejo-Saavedra, Fernando de Páramo i Sonia Sierra, que fins ara era número 2 a l’Ajuntament de Barcelona i que ara hi renunciarà pels complir amb els estatuts de la formació. La candidatura també inclou independents, com Susana Beltran al vuitè lloc, fundadora de Societat Civil Catalana i que ha deixat el seu càrrec com a vicepresidenta de l’entitat, o Marina Bravo al desè lloc. Arrimadas ha justificat la incorporació de Beltran com a independent a la llista pel “talent” que pot aportar “des d’una entitat tan important”. Beltran, que també és professora universitària experta en dret internacional, servirà per “reforçar la candidatura”. La llista està formada per “persones professionals de diferents sectors” integrada per periodistes, professors, funcionaris de l’administració, economistes, advocats o arquitectes, segons ha explicat Arrimadas. “Són persones que saben què és cobrar una nòmina, fer una declaració d’IVA i moltes d’elles tenen experiència en l’àmbit polític”, ha anotat. Per Ciutadans, les eleccions són “l’oportunitat de tenir un govern que no sigui separatista i que treballi per tots els catalans”.	Barcelona (ACN).- La candidata de Ciutadans a la Generalitat, Inés Arrimadas, ha demanat aquest dissabte al primer secretari del PSC, Miquel Iceta, que tingui la “generositat de donar suport” a la formació després de les eleccions perquè “segons totes les enquestes” seran la “primera força no separatista” per liderar una alternativa. “Mentre uns només parlen … Continue reading Arrimadas demana a Iceta que tingui la ‘generositat’ de donar suport a Ciutadans →	Arrimadas demana a Iceta que tingui la 'generositat' de donar suport a Ciutadans	news	
https://www.vilaweb.cat/noticies/les-peripecies-per-a-salvar-el-llegat-de-rafols-casamada/	24/06/2021	N’alertava l’escriptor Joan Pinyol a través de les xarxes i en aquest article a Núvol: la biblioteca del pintor i poeta Albert Ràfols-Casamada era tota escampada en una parada dels Encants. El rebombori i la indignació han fet que el conseller de Cultura, Ferran Mascarell, enviés la directora de la Biblioteca de Catalunya, Eugènia Serra, a la parada en qüestió per mirar d’aturar la venda del llegat de Ràfols Casamada i de Maria Girona. La biblioteca, cartes, esbossos i obres de l’Albert Ràfols – Casamada i de la Maria Girona malvenudes als Encants. Aquest serà el nou país? — Joan Pinyol (@joanpinyolcolom) July 31, 2015 Però Eugènia Serra no hi ha arribat a temps, i una estona abans, un col·leccionista privat n’acabava de comprar el lot sencer. Allà hi havia la periodista Maria Palau, que ha explicat per Twitter que el comprador estava disposat a negociar amb el govern. Aquest senyor, Enric Palmitjavila, acaba d comprar la biblioteca d’en Ràfols Casamada. pic.twitter.com/vgJQnARLBI — Maria Palau (@MariaPalau75) August 1, 2015 @Tinet2puntzero @CarmeFenoll @LauraBorras i hi ha més lots q encara es poden salvar. He vist en directe com negociava la Serra: chapeau! — Maria Palau (@MariaPalau75) August 1, 2015 @Tinet2puntzero @CarmeFenoll @LauraBorras el senyor q l’ha comprat és col•leccionista i està disposat a parlar amb la Gene. — Maria Palau (@MariaPalau75) August 1, 2015 Paral·lelament, la directora de la Institució de les Lletres Catalanes, Laura Borràs, ha anunciat que la resta de lots del llegat que no eren als Encants ja havien estat aturats per indicació del conseller Mascarell. I també ha explicat que havien pogut contactar amb el comprador, amb qui han obert converses. Tbé s’ha contactat amb el comprador que havia adquirit el q hi havia als encants @ferranmascarell @MariaPalau75 @Tinet2puntzero @CarmeFenoll — Laura Borràs (@LauraBorras) August 1, 2015 En aquests moments s’ha pogut aturar la venda del fons Ràfols/Girona del q s’havien desprès les nebodes i s’obren negociacions per recomprar — Laura Borràs (@LauraBorras) August 1, 2015 Albert Ràfols Casamada va morir-se el 2009 i ara fa cinc mesos ho va fer la seva esposa, Maria Girona. Les nebodes d’aquestes n’eren les hereves, les quals, segons el venedor dels Encants, es van desprendre del llegat. Ara la Generalitat ha mirat de posar-hi remei i evitar que la biblioteca de Ràfols Casamada i Maria Girona es perdi. A primera hora de la tarda, el departament de Cultura ha fet arribar un comunicat on el conseller Ferran Mascarell manifesta la seva perplexitat pels fets. ‘Encara no hem pogut conèixer els motius pels quals s’han trobat als Encants documents de Ràfols-Casamada i Maria Girona, i més encara quan em consta que des del MNAC s’ha mantingut contacte periòdicament amb els hereus’, explica. I diu que han actuat de manera immediata tan bon punt han tingut coneixement dels fets. ‘He mantingut converses amb el director del MNAC, Pepe Serra; la directora de la Institució de les Lletres Catalanes, Laura Borràs, i la cap del Servei de Biblioteques, Carme Fenoll, i he demanat a la directora de la Biblioteca de Catalunya, Eugènia Serra, que es desplacés fins als Encants, on ha pogut revisar el material i on ha constatat que n’hi ha que encara no ha estat posat a la venda’. Dilluns analitzaran el material i decidiran què pot recuperar-se per a les col·leccions públiques.	N’alertava l’escriptor Joan Pinyol a través de les xarxes i en aquest article a Núvol: la biblioteca del pintor i poeta Albert Ràfols-Casamada era tota escampada en una parada dels Encants. El rebombori i la indignació han fet que el conseller de Cultura, Ferran Mascarell, enviés la directora de la Biblioteca de Catalunya, Eugènia Serra, … Continue reading Les peripècies per a salvar el llegat de Ràfols-Casamada →	Les peripècies per a salvar el llegat de Ràfols-Casamada	news	
https://www.vilaweb.cat/noticies/rabell-creu-que-els-resultats-del-27-s-reflectiran-les-ganes-de-progres-de-fer-net-i-dacabar-amb-la-corrupcio/	24/06/2021	El candidat de Catalunya Sí que es Pot al 27-S, Lluís Rabell, creu que els resultat dels comicis ‘reflectiran les ganes de progrés, de fer net i de posar fi a la corrupció’. Rabell ha fet aquestes declaracions a Girona, on ha acompanyat el cap de llista de la demarcació, Marc Vidal. Rabell també ha dit que l’objectiu de la candidatura era representar una Catalunya social ‘maltractada per les polítiques d’austeritat del govern de la Generalitat’ i que si la seva formació era determinant al parlament definiria ‘un futur de progrés social i llibertat democràtica’. Rabell ha defensat la sobirania nacional i ha dit que Catalunya ‘serà allò que els ciutadans decideixin’. Rabell també ha assegurat que la seva llista vol decidir qüestions com: ‘quin tipus de país volem, quina economia tenim, quins serveis socials ens donem i quina relació establim amb la resta de pobles d’Espanya’. D’una altra banda, el candidat també ha criticat les xifres i la visió del president Mariano Rajoy sobre la situació econòmica de l’estat. ‘A la sortida del famós túnel ens trobem un paisatge desolat que certifica els pressupostos antisocials del PP’. Per Rabell ‘ens trobem en un cicle de canvi’ i ha fet una crida a construir una majoria d’esquerres que ‘defineixi un horitzó de progrés social i de llibertat democràtica’. ‘Aquesta és la sortida positiva i viable per a Catalunya’, ha afegit. El candidat a les eleccions ha participat a la presentació de la llista de la demarcació de Girona encapçalada per Marc Vidal, i que té a Alba García com a número dos i Joan Salmeron a la tercera posició. Vidal ha manifestat que la seva llista la formava ‘gent normal’ i que sabien com s’havien aniquilat els drets de la gent i eliminat la sobirania plena del país’. El cap de llista també ha recordat que CiU ha governat, juntament amb el PP, ‘durant el període que més s’ha retallat’.	El candidat de Catalunya Sí que es Pot al 27-S, Lluís Rabell, creu que els resultat dels comicis ‘reflectiran les ganes de progrés, de fer net i de posar fi a la corrupció’. Rabell ha fet aquestes declaracions a Girona, on ha acompanyat el cap de llista de la demarcació, Marc Vidal. Rabell també ha … Continue reading Rabell creu que el resultat del 27-S ‘reflectirà les ganes de progrés i de fer net’ →	Rabell creu que el resultat del 27-S 'reflectirà les ganes de progrés i de fer net'	news	
https://www.vilaweb.cat/noticies/sobre-a-la-visita-publica-el-conjunt-dart-rupestre-de-la-roca-dels-moros-del-cogul-patrimoni-mundial-de-la-humanitat/	24/06/2021	El Cogul (ACN).- El conjunt rupestre de la Roca dels Moros del Cogul (Garrigues) s’ha obert aquest dissabte al públic. És un dels conjunts rupestres més importants i coneguts de la península ibèrica i Patrimoni Mundial de la Humanitat. Com a testimoni de l’ús que l’home va fer d’aquesta cavitat durant uns 5.000 anys, des d’avui s’hi poden veure diversos gravats i pintures, entre els quals destaca una escena que sovint s’ha interpretat com la representació d’un ball fàl·lic o de fertilitat. Un matrimoni de Madrid amb la seva filla, de vacances a Catalunya, han estat els primers visitants. El Centre estarà obert cada dia excepte els dilluns. Les visites guiades avui són gratuïtes i a partir de demà costen 2 euros i mig. En total hi ha 42 figures pintades i 260 signes gravats. La declaració de Patrimoni de la Humanitat per la Unesco, l’any 1998, va fer que es comencés a gestar la construcció d’un centre d’interpretació. El 2008 es va netejar el jaciment i el 2010 es va acabar la construcció de l’edifici, amb una inversió de més d’un milió d’euros, però no hi havia pressupost per llum ni per contractar un guia. Cinc anys després i amb la voluntat de convertir la Roca dels Moros en un referent patrimonial català i garantir-ne la seva visita pública, el passat mes de març l’Agència Catalana del Patrimoni Cultural del departament de Cultura, l’Ajuntament del Cogul i el Consell Comarcal de les Garrigues van posar les bases per a la gestió conjunta del recinte patrimonial, que ara permeten la seva visita. A partir del mes d’octubre, un cop executada l’obra de connexió a la xarxa elèctrica, s’obrirà el centre d’interpretació annex al conjunt patrimonial i es dotarà de tots els serveis necessaris per a la visita. El conjunt pictòric es pot visitar durant el mes d’agost de dimarts a diumenge de 10h a 14h i de 15.30h a 18.30h. Durant la resta de l’any, l’accés a les pintures rupestres es podrà fer durant els caps de setmana en horari de matí. Per visitar el jaciment fora de l’horari habitual, caldrà reservar prèviament. L’accés al recinte es farà sempre amb visita guiada a càrrec d’un historiador. Un matrimoni de Madrid amb la seva filla han estat els primers visitants de les pintures rupestres. Estan de vacances a Catalunya i han aprofitat que aquest dissabte eren per la zona per visitar el Cogul. El David Parra és professor d’Història i l’Olga Sánchez, arqueòloga. “Les pintures es veuen perfectament, està molt ben cuidat i no ha patit vandalisme”, han destacat. Un espai sagrat. La Roca dels Moros del Cogul Amb motiu de l’obertura al públic del jaciment, el Museu d’Arqueologia de Catalunya-Barcelona (MAC) exposa, des d’aquest divendres, la mostra ‘Un espai sagrat. La Roca dels Moros del Cogul’, un recorregut per la prehistòria de Catalunya a través de les pintures i gravats que conformen el conjunt pictòric de la Roca dels Moros. Paral·lelament, els artistes Antun Kojtom, Arbey Rivera i Fausto Espejel proposen diversos projectes de creació artística contemporània sota el nom Ritual de Origen i Ofrena i Invocació, inspirats en les pintures rupestres del Cogul, que representen una innovació en la percepció del coneixement artístic i una aportació a la nova creativitat plàstica Els projectes s’exposen també al MAC Barcelona fins l’11 de setembre.	El Cogul (ACN).- El conjunt rupestre de la Roca dels Moros del Cogul (Garrigues) s’ha obert aquest dissabte al públic. És un dels conjunts rupestres més importants i coneguts de la península ibèrica i Patrimoni Mundial de la Humanitat. Com a testimoni de l’ús que l’home va fer d’aquesta cavitat durant uns 5.000 anys, des … Continue reading S’obre a la visita pública el conjunt d’art rupestre de la Roca dels Moros del Cogul, Patrimoni Mundial de la Humanitat →	S'obre a la visita pública el conjunt d'art rupestre de la Roca dels Moros del Cogul, Patrimoni Mundial de la Humanitat	news	
https://www.vilaweb.cat/noticies/david-fernandez-ens-declarem-insubordinats-a-lestat-espanyol-sense-reconeixer-cap-mena-dautoritat-a-rajoy/	24/06/2021	El diputat i portaveu de la CUP, David Fernàndez, ha replicat al president del govern espanyol, Mariano Rajoy, per les seves advertències sobre les eleccions del 27 de setembre. En una entrevista a l’ACN, Fernàndez ha celebrat que el popular ‘reconegués’ que el 27-S ‘tenia un problema i que era el desafiament democràtic més important’. A més, el diputat ha volgut respondre a les alertes sobre el caràcter plebiscitari dels comicis i l’obediència a les lleis espanyoles que ha fet Rajoy, assegurant que els catalans ‘ens declaràvem insubordinats a l’estat espanyol, sense reconèixer cap mena d’autoritat política o moral a Rajoy’. El president del govern espanyol ha fet aquest divendres balanç del curs polític i Catalunya ha estat un dels temes que més a comentat. A les portes de la convocatòria electoral catalana, Mariano Rajoy creu que el procés és el primer ‘risc’ per a l’estat i ha advertit que ‘no hi hauria independència’ en cap cas. També ha manifestat que garantirà el compliment de la legalitat vigent i ha negat el caràcter plebiscitari del 27-S. Veient aquestes consideracions, David Fernández ha fet una valoració en una entrevista concedida a l’ACN, en què ha ironitzat dient que ell estava ‘d’acord’ amb Rajoy en alguns punts. ‘Té raó. Per fi reconeix que té un problema i que el 27-S és el major desafiament democràtic, democratitzant i democratitzador al règim del 78 i a un estat demofòbic que nega la llibertat política del poble català’, ha explicat. També ha recordat que ‘durant anys ha dit que no seria un problema i que tot això escamparia’. Malgrat tot, Fernández ha advertit a Rajoy que la seva recepta del 27-S pot topar amb actituds com la seva. ‘Ara caldria preguntar-li -a Rajoy- com ho pensa resoldre, si per vies britànico-escoceses o per la via inquisitorial-punitiva. Per la primera, tots guanyem; per la segona, ens tindrà al davant’, ha avisat. I és que li ha volgut fer saber que a Catalunya, després de veure com actuava el seu govern, ‘ens declaràvem ja i per avançat insubordinats a l’estat espanyol, sense reconèixer cap mena d’autoritat política, judicial o moral a Rajoy sobre la llibertat política d’aquest poble’. David Fernàndez creu que Rajoy s’equivoca quan diu que Espanya és un estat ‘seriós’ perquè ‘només amb la Púbica i Gürtel n’hi ha prou per a parlar de corrupció política estructural’. També l’ha criticat qualificant-lo de ‘peó de la ‘troika’ que rebentava cada dia les sobiranies dels pobles i de les persones’. Per acabar, i veient que Rajoy negava el caràcter plebiscitari del 27-S, el portaveu de la CUP ha volgut ‘recomanar-li l’hemeroteca’ al president espanyol. ‘Va dir que el 9-N no es votaria, i es va votar. I ara diu que no seran plebiscitàries, i ho seran. I si la voluntat política lliure i democràticament escollida per aquest poble és la independència, no hi ha estat ni mercat que ens pari’, ha sentenciat.	El diputat i portaveu de la CUP, David Fernàndez, ha replicat al president del govern espanyol, Mariano Rajoy, per les seves advertències sobre les eleccions del 27 de setembre. En una entrevista a l’ACN, Fernàndez ha celebrat que el popular ‘reconegués’ que el 27-S ‘tenia un problema i que era el desafiament democràtic més important’. … Continue reading David Fernàndez: ‘Ens declarem insubordinats a l’estat espanyol, sense reconèixer cap mena d’autoritat a Rajoy’ →	David Fernàndez: 'Ens declarem insubordinats a l'estat espanyol, sense reconèixer cap mena d'autoritat a Rajoy'	news	
https://www.vilaweb.cat/noticies/els-darrers-defensors-de-les-llibertats-catalanes-encara-el-1715/	24/06/2021	Recobrar la sobirania i acabar amb l’esquarterament. Aquests són els dos clams que ressonen al Born Centre Cultural quan es visita l’exposició ‘La guerra de Successió. Des del regne enmig del mar‘, instal·lada fins el 30 d’agost a l’Espai Sebastià Dalmau. Què va passar a les Illes en la guerra de Successió? Què van fer els catalans insulars contra Felip V? Per què la guerra no va acabar fins l’11 de juliol de 1715? Qui van ser els darrers defensors de les llibertats catalanes? Tot això i més coses responen els nou plafons instal·lats aquests dies a la zona zero del sobiranisme català. L’exposició és comissariada per l’escriptor i historiador Bartomeu Mestre. Precisament avui, s’hi fa una visita guiada que començarà al Fossar de les Moreres a les dotze del migdia i que és oberta a tothom. Sobre el caràcter de l’exposició, Mestre explica que ‘el condicionament de l’espai exigia concentrar uns missatges clars’, i afegeix: ‘Calia encuriosir els visitants a voler saber més coses d’uns fets històrics, deliberadament ocultats o manipulats, de gran transcendència i amb seqüeles ben vigents.’ Tal com explica Mestre, la mostra ha procurat documentar alguns dels aspectes més ignorats a la majoria de cròniques o, si més no, posar èmfasi a ‘desfer l’habitual manipulació’. Així, es recorda que l’enfrontament contra Felip V va ser de tota la nació catalana, que la participació dels artillers i mariners illencs a la defensa de Barcelona va ser de gran significació i com, caigudes Barcelona i Cardona, el setembre de 1714, Mallorca i Eivissa foren el darrer bastió i varen mantenir la defensa fins dia 11 de juliol de 1715. Qualsevol que visiti l’exposició rebrà un clar missatge sobre les dues grans conseqüències de la derrota: ‘L’esquarterament nacional, amb la divisió dels territoris, i la usurpació de la sobirania, amb la subsegüent militarització, la castellanització, l’espoliació fiscal, la destrucció dels símbols, l’aculturació educativa, el control de la justícia, l’oprobi i l’exercici d’un tracte de tipus colonial que, en més d’un aspecte, perdura.’ Els nou plafons de l’obra, presidits per unes sentències del músic i poeta Guillem d’Efak, resumeixen tots els aspectes relacionats amb la guerra que va costar la llibertat als catalans: la primera guerra mundial, sobre el conflicte internacional; el pont de mar blava, sobre la relació entre els territoris de la Corona d’Aragó; fora galls i botiflers, el crit dels pagesos armats de la Part Forana; Menorca, singular, sobre el cas particular de l’illa en mans dels anglesos; totes romandreu fadrines! (pólvora…), sobre la participació dels mallorquins en la defensa de Barcelona; la mar fa forat i tapa (…i farina!), explica com s’enviaven queviures des de Mallorca i les Pitiüsses a Barcelona durant el setge; el darrer bastió, sobre la resistència de Mallorca i Eivissa una vegada havien caigut Barcelona i Cardona; l’ocupació, descriu els últims dies de resistència catalana; i de la presa (1715)… a la represa (2015), parla dels tres-cents anys de resistència i manteniment de la catalanitat. Bartomeu Mestre explica que durant aquests tres-cents anys ‘el poble ha sabut defensar la llengua, la cultura i la identitat i, ni els pitjors moments, mai no ha retut la lluita ni, molt menys encara, el desig de reeixir en plenitud i sense restriccions com a poble lliure’. I observa que l’eslògan del Tricentenari 1715-2015 és prou entenedor: Del Decret de Nova Planta al Dret de Decidir. La participació del ‘regne enmig del mar’ en la defensa de Barcelona mereix un reconeixement oficial i un homenatge col·lectiu que va més enllà d’aquesta exposició. Mestre està convençut que, ‘més prest o més tard, es procedirà a la justa reparació’. Una primera passa que poden fer els barcelonins i els principatins en general és visitar aquesta exposició i aprofundir en el coneixement d’aquells fets. [Més informació sobre l’exposició i el Tricentenari 1715-2015, al bloc de Bartomeu Mestre ‘Balutxo’ a +VilaWeb]	Recobrar la sobirania i acabar amb l’esquarterament. Aquests són els dos clams que ressonen al Born Centre Cultural quan es visita l’exposició ‘La guerra de Successió. Des del regne enmig del mar‘, instal·lada fins el 30 d’agost a l’Espai Sebastià Dalmau. Què va passar a les Illes en la guerra de Successió? Què van fer els catalans insulars … Continue reading Els darrers defensors de les llibertats catalanes, encara el 1715 →	Els darrers defensors de les llibertats catalanes, encara el 1715	news	
https://www.vilaweb.cat/noticies/puigdemont-ami-si-lestat-persisteix-en-lamenaca-dintervenir-lautonomia-hi-haura-resposta-unanime-i-contundent/	24/06/2021	El batlle de Girona, Carles Puigdemont, va ser escollit president de l’Associació de Municipis per la Independència (AMI) el passat 17 de juliol. Puigdemont, que també és diputat al parlament, sempre s’ha mostrat favorable a la independència i ha impulsat diverses iniciatives a la capital gironina en favor del procés. De fet, CDC li ha confiat el primer lloc a la llista de Junts pel Sí que li pertoca al partit i Puigdemont anirà de número 3 per la demarcació de Girona, per darrere del cantautor Lluís Llach i l’ex-entrenadora de l’UniGirona, Anna Caula. En una entrevista a l’ACN, Puigdemont s’ha mostrat escèptic amb la possibilitat que el govern espanyol apliqui l’article 155 de la constitució i assegura que la suspensió o intervenció de l’autonomia és una ‘hipòtesi’ que no es planteja. ‘No m’ho imagino, seria una barbaritat suspendre l’autonomia sense cap raó, ens empara la legalitat i la democràcia en tot el que estem fent.’ Ho ha dit després d’advertiments com el de fa uns dies del ministre de Justícia, Rafael Catalá, que va dir que l’article 155, que permet la suspensió de l’autonomia d’un territori, ‘està plenament en vigor i per tant és possible la seva utilització’. Missatge a l’executiu de Rajoy Tot i assegurar que tindria ‘molt poc sentit’ que el govern espanyol anés per aquest camí, també contraataca i llança un missatge a l’executiu de Mariano Rajoy: ‘Si l’estat espanyol persisteix en les amenaces d’intervenir l’autonomia no se m’ocorre una altra cosa que no passi per una resposta unànime, contundent i immensament majoritària del poble de Catalunya.’ El president de l’AMI alerta que si l’estat optés per aplicar l’article 155 seria un ‘escàndol europeu’. Ara bé, alerta que si s’arriba a aquest punt la resposta que hauria de donar Catalunya passaria sempre per la ‘defensa pacífica i democràtica dels nostres drets’. En aquesta línia, Puigdemont defensa amb vehemència l’arrel democràtica del procés. ‘Estem convençuts i serens en la feina que fem, que té una arrel nítidament democràtica, el procés català és impecablement democràtic’, ha valorat. ‘La campanya de la por no pararà mai’ El president de l’AMI també està convençut que aquesta escalada en el to de les declaracions de membres del govern espanyol respon a la ‘campanya de la por’ del govern espanyol i adverteix que aquesta ‘no pararà mai’. ‘La por comporta amenaces i pressió perquè el que volen és influir en el resultat del 27-S, que vingui condicionat per les pors’, ha assegurat. ‘El govern espanyol també va dir que un ‘no’ al referèndum de Grècia suposaria la sortida de la Unió Europea i no ha estat així’, ha posat d’exemple. Convençut del triomf del ‘sí’ Puigdemont s’ha mostrat convençut que la llista de Junts pel Sí serà la clara guanyadora de les eleccions del 27 de setembre. ‘Els diputats per la independència serem clarament majoria i estarem en condicions d’iniciar el procés, el poble no dirà que no, hi haurà un immens sí’, ha subratllat Puigdemont, que apunta que dels ‘escenaris diversos’ que es poden preveure després de les eleccions ‘el més creïble’ és el d’una majoria parlamentària que aposti pel full de ruta que es marca la independència com a objectiu. Aposta per mantenir-se de batlle Tot apunta que Puigdemont repetirà de diputat al Parlament ja que CDC l’ha situat en les primeres posicions de la llista de Junts pel Sí a Girona (número 3). La seva aposta oberta i clara per la independència ha fet que el seu nom soni en algunes travesses com a possible conseller. Davant d’aquesta possibilitat, Puigdemont assegura que el seu lloc és a la batllia de Girona: ‘De cap manera estic disposat a renunciar a l’alcaldia’. ‘El millor lloc de govern de la Catalunya Estat és un ajuntament important com Girona, des d’on es pot contribuir enormement a fer viable el procés; ciutats com Girona estan cridades a jugar un paper en aquest escenari.’	El batlle de Girona, Carles Puigdemont, va ser escollit president de l’Associació de Municipis per la Independència (AMI) el passat 17 de juliol. Puigdemont, que també és diputat al parlament, sempre s’ha mostrat favorable a la independència i ha impulsat diverses iniciatives a la capital gironina en favor del procés. De fet, CDC li ha … Continue reading Puigdemont: ‘Si l’estat persisteix en l’amenaça, hi haurà resposta unànime i contundent’ →	Puigdemont: 'Si l'estat persisteix en l'amenaça, hi haurà resposta unànime i contundent'	news	
https://www.vilaweb.cat/noticies/el-8e-sons-del-mon-bat-records-amb-6-634-espectadors-un-10-mes-que-lany-passat/	24/06/2021	Castelló d’Empúries (ACN).- El festival Sons del Món Vi & Music de l’Alt Empordà ha tancat aquest dissabte la seva 8a edició amb un 10% més de públic i arribant als 6.634 espectadors tot i comptar amb un espectacle menys que l’any passat. S’han esgotat entrades en set dels deu concerts programats i el director del certamen musical, Xavi Pascual, assenyala que es tracta “de la millor edició” de tota la història del festival. “Aquestes xifres demostren que ens hem consolidat i el bon moment que passa el món de l’enoturisme i la ruta DO Empordà”, ha explicat. De cara a properes edicions esperen que el festival tingui continuïtat i, al mateix temps, volen millorar els escenaris i ampliar el nombre de concerts. Aquest any el festival ha programat concerts en espais tan emblemàtic com la ciutadella de Roses, la catedral de Castelló d’Empúries i diversos cellers empordanesos on es va portar a terme maridatges de música i vi. En concret, set dels deu concert programats van aconseguir penjar el cartell d’entrades exhaurides. Van ser els espectacles d’Andrea Motis, Joan Chamorro, Chucho Valdés, Roger Mas, Gemma Humet i Laia Vehí i les dues soirées programades a Barcelona i Castelló d’Empúries. “Creiem que es tracta de la millor edició del festival, si haguéssim programat algun altre concert haguéssim superat de llarg el 10% d’increment de públic que hem notat aquest any”, ha explicat el director del festival, Xavi Pascual. En aquest sentit, fins i tot les entrades per als maridatges de vi i música als cellers empordanesos van obtenir una bona resposta per part del públic. “Estaven limitats a 30 persones i es van exhaurir totes les entrades amb setmanes d’antelació”, ha afegit Pascual. “La gent ja sap o va, coneix el nostre estil i el que oferim i saben que si no s’afanyen poden quedar-se sense tiquets”, ha cometat. Segons una enquesta telemàtica que l’organització ha fet als espectadors, els assistents consideren un valor afegit el fet de poder viure una experiència musical barrejada amb el món del vi i en entorns patrimonials de luxe. Una altre element que s’ha donat a conèixer mitjançat l’enquesta és que ha augmentat el nombre de públic de fora de l’estat espanyol, concretament de França, Anglaterra i Holanda que passen les vacances per la zona. Un fet que està lligat amb l’aposta que ara fa uns anys va arrencar la direcció de potenciar la comunicació del certamen pel sud de França. “Això ha fet que vingui més públic estranger, molts d’ells de segones residències o que estaven visitant la zona i s’han animat a veure el festival”, ha comentat Pascual.No obstant això, bona part dels assistents provenen de les comarques gironines i barcelonines. En aquest sentit, el director del Patronat de Turisme Costa Brava, Ramon Ramos, ha destacat que el certamen ha sabut conjugar dos valors fonamentals de la destinació gironina: cultura i enogastronomia. “El visitant busca experiències i què millor que maridar cultura i vi per promocionar els vins de la DO Empordà i la Costa Brava com també el projecte comú Costa Brava Girona Festivals”, ha assenyalat. D’altra banda, Pascual espera que l’èxit d’aquesta edició serveixi per convèncer la resta d’organitzadors implicats perquè el festival continuï. “Per part nostre ens agradaria ampliar el nombre de concerts, millorar la qualitat dels escenaris i fer-los més còmodes per als espectadors, posar més elements gastronòmics i doblar el nombre de concerts als cellers”, ha explicat Pascual. “Aquesta és la nostra idea però el problema és que no depèn només de nosaltres sinó que els convenis actuals han caducat i s’han de renovar acords. Les parts implicades han mostrat la seva bona voluntat de renovar-ho però encara no està signat”, ha puntualitzat el director qui espera que els acords puguin signar-se el més aviat possible per començar a treballar en la 9a edició del Sons del Món.	Castelló d’Empúries (ACN).- El festival Sons del Món Vi & Music de l’Alt Empordà ha tancat aquest dissabte la seva 8a edició amb un 10% més de públic i arribant als 6.634 espectadors tot i comptar amb un espectacle menys que l’any passat. S’han esgotat entrades en set dels deu concerts programats i el director … Continue reading El 8è Sons del Món bat rècords amb 6.634 espectadors, un 10% més que l’any passat →	El 8è Sons del Món bat rècords amb 6.634 espectadors, un 10% més que l'any passat	news	
https://www.vilaweb.cat/noticies/meritxell-gene-viatge-poetic-de-les-arrels-als-fruits/	24/06/2021	Després de fer rodar la poesia musicada de Màrius Torres per tot el país, Meritxell Gené volia continuar explorant poemes i poetes. ‘La poesia d’en Màrius, que ha estat de capçalera per a mi, em va obrir una finestra, i aquest disc és la conseqüència natural de l’anterior, amb què li retia homenatge.’ És així com sorgeix ‘Branques’, un disc en què posa música a dotze poemes d’escriptors de tots els territoris catalans. ‘Tenia moltes ganes de reforçar el concepte de Països Catalans’, ens explica. Gené s’ha arribat a VilaWeb a parlar-nos del seu nou disc i a regalar-nos dues de les cançons en directe. ‘Des de petita he portat la música dins, i he tingut la sort d’haver trobat la poesia pel camí’, resumeix la cantant, que admet que no li faria res que la seva carrera musical emprengués aquesta direcció. Al llibre del disc diu: ‘Només la poesia ens fa persones sencerament’. Vinyoli, Barceló, Maluquer, Marçal, Abelló, Papasseit, Pedrolo, Bonet, Villangómez, Sales, Rosselló-Pòrcel i Estellés han estat els poetes triats per a aquesta degustació poètico-musical, amb arranjaments de Jordi Gasión. ‘A tots els uneix una mateixa manera d’entendre la poesia i la vida. Tots tenen aquest punt d’essència. Una cosa que veia clara era que volia reforçar el concepte de Països Catalans, afermar que tots ells formen part d’una cultura viva i que ells mateixos ens ho recorden.’ I per a vincular-los tots amb tots, un títol que els enlaira des de sota terra: ‘Branques’. El dissenyador del disc, Pau Llop, es va inspirar en l’obra ‘Arbre de ciència’ de Ramon Llull per a la portada, que reflecteix la voluntat de Gené de connectar tots els poetes i els poemes entre si. ‘Les arrels són la cultura, la tradició; el tronc, la nostra llengua; les branques, les maneres diferents de parlar la nostra llengua a tots els Països Catalans, i els fruits, els poetes. Són aquests, els nostres poetes, els qui entaulen el diàleg amb la terra i reivindiquen les arrels més fondes.’ Diu que el capdavanter d’aquest disc és el poeta que el tanca, Salvat-Papasseit. I recorda que un dia la van convidar a llegir el seu manifest futurista ‘Contra els poetes en minúscula’. ‘L’últim paràgraf defineix molt bé l’essència d’aquest disc. Diu: «Jo us convido, poetes, que sigueu futurs, és a dir, immortals. Que canteu avui com el dia d’avui. Que no mideu els versos, ni els compteu amb els dits, ni els cobreu amb diners. Vivim sempre de nou. El demà és més bell sempre que el passat. I si voleu rimar, podeu rimar: però sigueu Poetes, Poetes amb majúscula: altius, valents, heroics i sobretot sincers.»’ L’1×1 de ‘Branques’ Demanem a Meritxell Gené un breu comentari sobre cadascuna d’aquestes dotze ‘Branques’. 1. ‘Orfeu’. És la primera perquè connecta molt amb el disc de Màrius Torres. La poesia de Torres és plena de musicalitat, i amb aquest poema he connectat amb el Joan Vinyoli més profund. 2. ‘Només hi ha el somni que et guia’. Un poema inèdit de Joan Barceló, un poeta de Ponent amb un gran potencial i falsament desconegut. Va cultivar la novel·la juvenil i es va acostar molt al paisatge. 3. ‘Qui sap si ara’. És un dels poemes de Manuel de Pedrolo inclòs en els poemaris publicats per Pagès Editors. La seva poètica de Pedrolo és encara massa desconeguda, i en aquest poema trobem el Pedrolo més existencialista. 4. ‘Enyore un temps que no és vingut encara’. Em venia molt de gust de cantar-lo en aquest moment. He intentat que els poemes d’aquest disc no haguessin estat musicats abans. Justament Vicent Andrés Estellés ho ha estat molt. També volia que el poema tingués sentit al moment actual, com és el cas. 5. ‘L’estiu ple de sedes’. Un poema de Bartomeu Rosselló-Pòrcel que vaig escollir per a l’homenatge popular que van fer al Centre Artesà Tradicionàrius (CAT) l’any Rosselló-Pòrcel i Villangómez. Va acabar sortint com una jota. 6. ‘A en Màrius’. Per mi és un poema molt especial. Hi trobem Joan Sales, que va ser una persona molt important a la vida de Màrius Torres. Curiosament, aquest poema el va triar Maria Bohigas. Ens vam conèixer a través del documentari que va fer Francesc Canosa sobre Joan Sales (‘L’home incòmode, la veritat que fa nosa’), i quan vaig treure el disc de Màrius Torres vam fer un acte plegades: jo presentava el disc i ella, la nova edició de ‘Viatge d’un moribund’, amb els poemes de Sales. Per unir-ho tot, Bohigas va triar els poemes que creia que connectaven més amb els que jo havia musicat del Màrius, i un dels que va triar va ser aquest. És un poema que Sales va escriure després de visitar Puigdolena, on s’estava Màrius Torres. És l’únic poema del disc recitat. 7. ‘Mariner absent’. Volia que Blai Bonet hi fos, en aquest disc. Aquest poema em connecta amb records meus vitals. 8. ‘Arbequines de l’amor’. Maria Mercè Marçal. De fet, les tres dones d’aquest disc (Marçal, Abelló i Maluquer) em connecten amb la part més feminista. Totes tres tenen una potència i una força molt gran. 9. ‘Terra natal’. De Marià Villangómez, també és vinculat a l’homenatge que vam fer al CAT. Em connecta amb molts records de Formentera. Al novembre em van convidar a tocar-hi i el disc, de fet, el vaig acabar allà. Aquest poema descriu el paisatge i l’energia de Formentera. 10. ‘Sovint diem’. De vegades ens hem d’enfrontar amb un tema que ens costa, que és la mort, i en aquest poema la Montserrat Abelló em va commoure, em va tocar. He de confessar que alguna vegada m’ha fet entrar tan a dins que m’ha emocionat quan el cantava. 11. ‘Galàxies’. Un poema inèdit de Concepció G. Maluquer, una altra poeta falsament desconeguda. El temps farà que la tornem a recuperar i que en tornem a parlar. 12. ‘Penyora d’amor’. Volia que el disc el tanqués Joan Salvat-Papasseit. Hi ha una clara connexió amb Ovidi Montllor, a qui va dedicar un disc sencer. Una de les cançons cantades que hi ha és aquesta, que és de les que més m’agraden.	Després de fer rodar la poesia musicada de Màrius Torres per tot el país, Meritxell Gené volia continuar explorant poemes i poetes. ‘La poesia d’en Màrius, que ha estat de capçalera per a mi, em va obrir una finestra, i aquest disc és la conseqüència natural de l’anterior, amb què li retia homenatge.’ És així com sorgeix … Continue reading Meritxell Gené, viatge poètic de les arrels als fruits →	Meritxell Gené, viatge poètic de les arrels als fruits	news	
https://www.vilaweb.cat/noticies/experts-i-usuaris-diversifiquen-les-estrategies-per-desconnectar-del-mobil-de-feina-durant-les-vacances/	24/06/2021	Barcelona (ACN).- El mes d’agost és sinònim de vacances per bona part de la població treballadora, però cada cop més aquestes vacances es veuen interrompudes o condicionades pels telèfons mòbils intel·ligents, que permeten o obliguen els usuaris a estar parcialment connectats a la feina. Correus electrònics, missatges breus o fins i tot trucades poden irrompre en el dia a dia relaxat que suposen les vacances. Depèn del tipus de feina, però en moltes ocasions el propi interessat en no perdre del tot el contacte és el treballador. D’altres volen, però no poden o no en saben prou. Per a aquests últims hi ha diverses estratègies que els experts aconsellen seguir. El professor de la Universitat Oberta de Catalunya (UOC) i psicòleg Manuel Armayones estudia la qualitat de vida i la salut en relació a l’ús de les noves tecnologies, i forma part d’un grup investigador en aquest camp. Segons ell, cada cop els aparells electrònics, i sobretot els telèfons intel·ligents, fan que estiguem més pendents d’ells perquè els deleguem moltes tasques, sense arribar en la majoria dels casos a la patologia, però sí a una dependència que pot perjudicar la nostra vida personal i familiar. En el cas dels mòbils de feina o el mòbil personal usat per a la feina, la dependència pot resultar angoixant per a certes persones, sobretot en períodes de vacances llargues com les de l’estiu. Armayones creu que cadascú es coneix la seva feina i les seves habilitats i limitacions, i per tant s’autoaplicarà els consells que més li convinguin. Però sí que recomana certes pautes que poden ajudar a moltes persones. Per exemple, considera que és molt difícil desconnectar 100% en un sol dia, passant de l’últim dia laborable al primer de vacances. Així, aconsella que uns quants dies abans d’acabar de treballar es vagin tancant alguns assumptes pendents, o ja es decideixi posposar-los per a després de vacances. També es pot avisar a companys de feina, clients, proveïdors i altres persones quin dia es marxarà i es tornarà de vacances. En marxar, es pot elaborar una resposta automàtica del correu electrònic o del telèfon mòbil explicant que s’està de vacances, canviar l’estat del nostre perfil de ‘whattsapp’ i avisar que només es truqui per veritables emergències. Un cop començades les vacances, el psicòleg aconsella no voler desconnectar del tot el primer dia, perquè això pot suposar en alguns casos una angoixa encara més gran. Així, es poden acabar de tancar els últims temes pendents. Per “visibilitzar” l’estat vacacional, Armayones recomana també, per exemple, suprimir de la pantalla principal del mòbil personal, si es fa servir també per feina, les aplicacions més habituals com correu electrònic, calendari o altres, i passar-les a altres pantalles de l’escriptori. En la pantalla principal es pot canviar el fons de pantalla o situar fotos de les mateixes vacances o ‘apps’ més útils en aquestes circumstàncies, com guies de viatge, de salut, d’exercici o d’oci, i de xarxes socials per compartir experiències amb familiars i amics. Com a última opció, Armayones recomana sortir de casa sense el mòbil de feina i si és compartit amb el personal desconnectar-lo o posar-lo en mode ‘avió’, per no tenir connexió d’internet. D’altra banda, el psicòleg creu que hem de poder gaudir de la lectura o l’escriptura fora de les pantalles, tant llibres o revistes en paper, encara que siguin per gaudir d’algun aspecte de l’àmbit professional, com fer un petit diari de vacances en una llibreta. A part d’això, també es recomana pactar amb l’entorn familiar i d’amistats unes mínimes regles per consultar el mòbil per motius de feina, i sobretot complir aquestes normes. Així, es pot intentar mirar el mòbil dues, tres o quatre vegades al dia i en moments on no interrompi cap activitat lúdica, ni una estona de descans o de conversa amb els que tenim més a prop. Per al retorn a la feina, Armayones recomana alguns dies abans ja anar preparant la ment, i un cop al lloc de treball no avisar a tothom que ja s’ha tornat, sinó primer enllestir les tasques pendents més urgent i més tard posar-se a treballar a ple rendiment progressivament. Actituds i estratègies diverses Però totes aquestes recomanacions poden xocar amb la vida diària i les circumstàncies personals i familiars de cada treballador. N’hi ha que surten de casa sense el mòbil perquè els seria molt difícil no caure en la temptació d’usar-lo sovint. D’altres que són autònoms o directius d’empreses estarien massa angoixats o nerviosos si no sabessin res de les seves empreses, i per tant prefereixen mantenir la tranquil·litat a través del contacte amb la feina per després desconnectar amb altres mecanismes. Un dels aspectes fonamentals per aquest ús o no ús del mòbil per motius de feina durant les vacances és, a banda de la feina en si mateixa, l’actitud dels familiars i amics. La comprensió o el desacord poden fer decantar la balança cap un costat o altre. Una observació a l’atzar en algun carrer de qualsevol ciutat catalana evidencia que molts dels vianants, siguin homes, dones, joves o grans, van amb el telèfon mòbil a la mà, parlant-hi, escoltant música, mirant-lo, escrivint o simplement portant-lo. En el que gairebé tothom està d’acord és que en els últims anys la irrupció de la tecnologia ha estat molt ràpida i les relacions humanes i socials costa que s’hi adaptin a tanta velocitat. Per això, els anys també han fet modular l’adaptació a aquests aparells i han provocat tant l’acceptació de la connectivitat permanent com l’aprenentatge de la desconnexió temporal.	Barcelona (ACN).- El mes d’agost és sinònim de vacances per bona part de la població treballadora, però cada cop més aquestes vacances es veuen interrompudes o condicionades pels telèfons mòbils intel·ligents, que permeten o obliguen els usuaris a estar parcialment connectats a la feina. Correus electrònics, missatges breus o fins i tot trucades poden irrompre … Continue reading Com es pot desconnectar del mòbil de feina durant les vacances? →	Com es pot desconnectar del mòbil de feina durant les vacances?	news	
https://www.vilaweb.cat/noticies/la-comissio-bilateral-govern-conselh-generau-acorda-iniciar-la-negociacio-del-financament-especific-de-laran/	24/06/2021	Barcelona (ACN).- La consellera de Governació i Relacions Institucionals, Meritxell Borràs, i el síndic d’Aran, Carlos Barrera, han presidit la reunió del ple de la Comissió Bilateral Govern de la Generalitat-Conselh Generau d’Aran, que ha tingut lloc al Palau de la Generalitat. La Comissió ha acordat fixar un calendari per al traspàs de competències per dotar al govern aranès de les plenes competències que fixa la llei. La Comissió ha acordat ampliar l’aportació econòmica de la Generalitat per al finançament de les competències transferides en matèria de sanitat. L’import de l’ampliació és de 304.452 euros, destinats a incrementar i millorar els serveis en cirurgia ortopèdica, traumatologia i oncologia. En les dues reunions celebrades fins ara ja s’han aprovat sis traspassos de serveis i mitjans. Tot i que la llei només obliga a celebrar-ne una reunió anual, el fet que la Comissió Bilateral s’hagi reunit dues vegades en pocs mesos és una mostra del compromís de la Generalitat amb el desplegament de la Llei del règim especial d’Aran, segons ha expressat Borràs. La Comissió Bilateral ha acordat la creació d’un Grup de Treball per al Finançament de l’Aran, que s’encarregarà de la negociació del finançament específic previst per a aquest territori. El Grup de Treball estarà constituït per representants dels departaments de Governació i Relacions Institucionals, Presidència i Economia i Coneixement, i representants del Conselh Generau d’Aran. El Grup de treball té com a objectius iniciar i desenvolupar la negociació relativa a la dotació del Fons per al Finançament del Conselh Generau d’Aran; estudiar i proposar el procediment, la metodologia i el calendari per a la revisió del model de finançament, i analitzar i proposar els continguts de l’Acord de finançament entre la Generalitat i el Conselh Generau d’Aran per al 2015, d’acord amb les previsions legals aplicables. A banda de la consellera Meritxell Borràs i el síndic Carlos Barrera, també han participat en la reunió de la Comissió Bilateral el secretari general de Governació i Relacions Institucionals, Francesc Esteve; el secretari de Cooperació i Coordinació de les Administracions Locals, Joaquim Ferrer; el delegat territorial del Govern a l’Alt Pirineu i Aran, Albert Alins; el secretari de Comunicació del Govern de la Generalitat, Josep Martí; el director de l’Oficina per al Desenvolupament de l’Autogovern, Xavier Bernadí, i la cap del gabinet tècnic del Departament d’Economia i Coneixement, Susanna Bonastre. Com a representants del Conselh Generau d’Aran, hi han assistit el vicesíndic primer i conseller d’Administració Pública, Finances i Coneixement, Luis Carlos Medina; els consellers de Territori, Tònho Boya, i de Turisme i Desenvolupament Econòmic, Anna Díaz, i el secretari de la representació aranesa, Enrique Pérez.	Barcelona (ACN).- La consellera de Governació i Relacions Institucionals, Meritxell Borràs, i el síndic d’Aran, Carlos Barrera, han presidit la reunió del ple de la Comissió Bilateral Govern de la Generalitat-Conselh Generau d’Aran, que ha tingut lloc al Palau de la Generalitat. La Comissió ha acordat fixar un calendari per al traspàs de competències per … Continue reading La comissió bilateral govern-Conselh Generau acorda de començar la negociació del finançament específic de l’Aran →	La comissió bilateral govern-Conselh Generau acorda de començar la negociació del finançament específic de l'Aran	news	
https://www.vilaweb.cat/noticies/la-gran-via-i-la-diagonal-afectades-per-obres-de-pavimentacio-a-partir-davui/	24/06/2021	Un tram de la Gran Via i de l’avinguda Diagonal de Barcelona restaran alterats per obres de pavimentació a partir d’avui. D’una banda, es pavimentarà el carril bus en direcció a la sortida (Llobregat) de la Gran Via entre la plaça d’Espanya i el carrer de la Química i les feines s’allargaran fins el 28 d’agost. El tronc central restarà limitat a dos carrils de circulació i, per tant, impactarà en la mobilitat, segons que ha informat l’Ajuntament de Barcelona. D’una altra banda, fins el 9 d’agost, es pavimentarà el carril bus en direcció a la sortida (Llobregat) entre el Palau Reial i la Facultat d’Economia i Empresa de la UB. Segons el consistori, les obres han de servir per a ‘posar a punt la ciutat per al començament del nou curs’. Servei de bus Es modificarà el recorregut de busos de la part alterada per les obres de millora a la Gran Via, que serà per la calçada lateral i s’hi posaran les parades corresponents. L’Aerobús continuarà per la calçada central perquè no hi farà aturades. Quant a la Diagonal, també es modificarà el recorregut de busos de la calçada central a la calçada lateral a l’altura del Palau Reial. Més alteracions A més de les dels trams de la Gran Via i l’avinguda Diagonal, també es pavimentarà el carrer de Llobregós entre el carrer de Fastenrath i el passeig de la Mare de Déu del Coll, a Horta-Guinardó. Les obres duraran fins el 13 d’agost i les línies de bus que circulen pel carrer Llobregós es desviaran pel carrer de Fastenrath. També a partir de dimarts es pavimentarà el carrer de Prats de Molló entre el de Modolell i Camp, al districte de Sarrià-Sant Gervasi. S’hauran de desviar les línies de bus que circulen pel carrer de Prats de Molló als carrers de Vallmajor, Copèrnic i Modolell i tornar a recuperar al de Prats de Molló. Aquests treballs s’acabaran el 21 d’agost. Finalment, es pavimentarà el carrer de Pantà de Tremp entre el de Llobregós i Moratín, a Horta-Guinardó, i s’acabarà el 7 d’agost. Aquest tram es farà amb la previsió que el carrer de Pantà de Tremp serà punt de pas del servei de bus alternatiu al tall de la L5 de metro entre les estacions d’Horta i Vall d’Hebron, que serà entre el 10 i el 30 d’agost.	Un tram de la Gran Via i de l’avinguda Diagonal de Barcelona restaran alterats per obres de pavimentació a partir d’avui. D’una banda, es pavimentarà el carril bus en direcció a la sortida (Llobregat) de la Gran Via entre la plaça d’Espanya i el carrer de la Química i les feines s’allargaran fins el 28 … Continue reading La Gran Via i la Diagonal, alterades per obres de pavimentació a partir d’avui →	La Gran Via i la Diagonal, alterades per obres de pavimentació a partir d'avui	news	
https://www.vilaweb.cat/noticies/localitzen-una-entalla-depoca-romana-al-poblat-visigot-del-puig-rom-de-roses/	24/06/2021	Roses (ACN).- Els arqueòlegs han trobat durant la darrera campanya d’excavacions del poblat visigot del Puig Rom de Roses (Alt Empordà) una entalla: un camafeu, que és una pedra tallada en baix relleu que representa una llebre perseguida per un gos. La peça, datada de l’època romana, devia formar part d’una joia, una placa o un altre ornament personal, on podia haver estat encastada. Els experts diuen que es tracta d’un element de valor que pot formar part de les pertinences d’algun dels habitants del poblat i que es va fer servir fins el segle VII després de Crist. Durant aquestes darreres setmanes, els arqueòlegs han excavat el sector est del jaciment i han desenrunat i netejat la muralla per la part exterior. Aquesta peça s’ha trobat durant la darrera campanya d’excavacions que s’ha dut a terme en aquest jaciment arqueològic. El poblat de Puig Rom data de l’època visigòtica, entre el segle VII i la primera meitat del segle VIII. Es tracta d’un poblat emmurallat amb un perímetre de 350 metres i una potent muralla de dos metres que ocupa una superfície d’una hectàrea. L’espai es va declarar Bé Cultural d’Interès Nacional (BCIN) a les categories de Zona arqueològica l’any 1964 i Monument històric el 1949. Les excavacions i intervencions al Puig Rom van arrencar ara fa gairebé cent anys, el 1917, i eren dirigides per Joaquim Folch i Torres. Posteriorment, Pere de Palol també hi va excavar del 1946 al 1947. Posteriorment, va encarregar-se de fer treballs de neteja i dibuix el 1987 i, a partir de llavors, havia restat abandonat fins l’any passat. Llavors, un equip investigador format per les doctores Eva Subías, Anna Maria Puig, el doctor Ignacio Fiz i l’arqueòloga Dolors Codina va tornar a arrencar els treballs. Ho van fer en el marc del projecte de recerca 2014-2017, que portava per títol ‘El nucli fortificat de Puig Rom i el seu entorn immediat. Estudi sobre el poblament d’època visigoda a la serra de Rodes. S.VII-X dC’. Era un projecte subvencionat pel Departament de Cultura i l’Ajuntament de Roses i s’integrava dins del grup de recerca MIRMD-GIAC: ‘Mirades sobre la Mediterrània a l’Antiguitat. D’Orient a Occident, de la Protohistòria a l’Antiguitat tardana’ i el coordinava l’Institut Català d’Arqueologia Clàssica (ICAC). Gràcies a les anteriors excavacions se sabia que al jaciment hi havia una porta, tres torres i unes quantes cases adossades a la muralla al costat sud i est. Segons que expliquen els experts, el poblat devia organitzar-se amb un sistema concèntric, adaptant-se al pendent del turó i amb carrers entre les línies de cases. Durant les passades intervencions, els arqueòlegs en van extreure nombrosos objectes de ferro i ceràmica, majoritàriament eines agrícoles, tot i que també hi van trobar més elements de bronze. Es destaca una gerra litúrgica de bronze que es pot veure al MAC-Girona. Aquesta darrera campanya d’excavacions en què s’ha trobat la nova peça d’època romana s’ha fet en un punt d’unió entre el sector excavat per Folch i Torres, al costat est, i el que es va anar desenrunant a la zona sud i que Pere de Palol va continuar l’any 1947. A més, també s’ha netejat la muralla per la part exterior. Uns treballs que han deixat al descobert una nova torre que ja es coneixia pels treballs de topografia que es van fer el 2010. Alhora, els arqueòlegs han fet treballs de prospecció del territori de l’entorn del poblat i continuen consolidant les estructures trobades. Aquests treballs s’acabaran la setmana entrant.	Roses (ACN).- Els arqueòlegs han trobat durant la darrera campanya d’excavacions del poblat visigot del Puig Rom de Roses (Alt Empordà) una entalla: un camafeu, que és una pedra tallada en baix relleu que representa una llebre perseguida per un gos. La peça, datada de l’època romana, devia formar part d’una joia, una placa o … Continue reading Localitzen una entalla d’època romana al poblat visigot del Puig Rom de Roses →	Localitzen una entalla d'època romana al poblat visigot del Puig Rom de Roses	news	
https://www.vilaweb.cat/noticies/parlem-amb-la-gent-que-no-parla-catala/	24/06/2021	A Mollet del Vallès, faig temps mirant els titulars dels diaris al quiosc de la rambla Fiveller. I així sento com, rere meu, dos homes xerren. També semblen fer temps. Un diu (traduït de l’espanyol i una mica resumit): “Com si no hi haguessin prou mossos a tot arreu, també en tindríem a la frontera, no fotis, i per anar a Saragossa els hauríem d’ensenyar la documentació… Estan sonats amb això de la independència!”. Quan em giro veig com el seu company aprova amb un moviment del cap. Respiro i em dic que potser hauria hagut de prescindir dels titulars del dia perquè tot i ser poc dotat per als debats improvisats ara ja no puc fer res més que apropar-m’hi amb un mig somriure: “Perdoneu, però de mossos d’esquadra, a la frontera amb Espanya, no n’hi haurà… És impossible que n’hi hagi, per això de Schengen, el pas serà lliure per tothom…” Em miren amb desgana i vull creure que no és perquè els he parlat en català sinó només pel fet que els hagi interromputs un d’aquests sonats dels quals acaben de parlar. “Schengen? Què, Schengen? Què canvia, això?” I així m’adono que, per ells, Schengen és un nom vague associat a la Unió Europea però sense realitat concreta. I parlem, durant gairebé deu minuts, el temps d’acabar de fer temps. Tenen uns trenta anys i pensen que viure a Mollet del Vallès és viure a Espanya. Si més no, és així com volen sentir-se cada dia: a Espanya. Però, primer de tot, els faig cinc cèntims dels acords de Schengen: “Sí, sabeu, garanteixen la llibertat de circulació de les persones, les mercaderies, els diners i els serveis”. Però no ho saben, o només ho saben com, per exemple, jo sé quantes vegades el Barça ha guanyat la Lliga: unes quantes, no? No podem saber-ho tot de tot, i no els culpo de la seva ignorància perquè, com ho diu un proverbi “La ignorància és un sac buit, la imbecil·litat és un sac buit amb un forat al fons” I veig que d’imbècils no en tenen res. Raonen en funció dels paràmetres que coneixen, és a dir de les informacions que els forneixen els canals de comunicació espanyols. Què saben, doncs, de la realitat de les fronteres? Saben passar-les amb avió però tinc la intuïció que s’imaginen les fronteres terrestres a partir de records cinematogràfics: garites a cada banda amb policies armats i potser fins i tot barreres vermelles i blanques. Així pensen que amb una Catalunya independent, hi hauria, a la ratlla fronterera, d’una banda mossos d’esquadra i de l’altra guàrdies civils, armats i malhumorats. Els vull tranquil·litzar: “No notareu que passeu la frontera, serà com a l’autopista per passar a França, us n’adonareu només perquè hi haurà un rètol amb la bandera europea i la menció España. I quan torneu, el mateix rètol amb la menció Catalunya. I em creuen, però potser només ho fan veure, per no ofendre’m. Per què es fiarien més d’aquest independentista desconegut que de tot el que els diu cada dia la televisió i Internet? Però, aprofitant que són prou bones persones per deixar-me creure que em creuen, abordo l’altra qüestió: “De totes maneres, ningú us traurà la nacionalitat espanyola, la podreu guardar tranquil·lament”, però aquí veig com deuen tenir el record de les declaracions d’algun comentarista que haurà jurat que seria tot el contrari, que la primera mesura d’una Catalunya independent seria d’expulsar els que volen continuar essent espanyols. “Ah, sí, tu creus que tothom podria escollir el que vol ser?” “Bé, tothom qui visqui a Catalunya serà català, però tothom qui vulgui podrà continuar essent espanyol, excepte si Espanya s’hi oposa, però no crec que ho faci”. I veig que no tenen cap dubte que mai Espanya no s’hi oposarà. O sigui que passo ràpidament aquesta qüestió i em dic que potser tinc temps per la tercera, la de les pensions, però m’adono que un d’ells en té prou, i simplement els pregunto: “Però no heu parlat mai amb gent de Súmate?” “…Amb qui?…” No saben res de Súmate, és evident, ja que els mitjans de comunicació que consumeixen es guarden prou de parlar-ne. Ens separem, jo excusant-me per haver-los pres una mica de temps i ells amb un gest de la mà indulgent. No els he convençut, és clar, però potser, potser, hauré sembrat la llavor del dubte. No sé res d’ells, ni com es deien, ni què fan a la vida, ni si tenen fills. Sé només que em van semblar fabulosament ignorants de tot allò que batega a Catalunya i, per tant, de com podran aprofitar de la prosperitat nascuda de la independència. Però qui els ho explicarà, abans del 27 de setembre, de manera a intentar canviar el sentit del seu vot? La meravellosa gent de Súmate, o de la Fundació Nous Catalans, no deu ser prou nombrosa per arribar a tots els barris de Catalunya en què es fa una vida tan espanyola, o tant d’una altra cultura, com sigui possible. Llavors, qui ha de fer aquesta feina? Tots nosaltres, no? Vaig llegir fa poc que ha esclatat una polèmica en un municipi a majoria municipal independentista sobre el lloc on calia col·locar l’estelada: balcó?, plaça major? Amb tot el respecte degut a tots els que participen a inundar Catalunya d’estelades -entre els quals em compto- diria que avui dia aquesta qüestió és irrellevant: ens queden menys de dos mesos per convèncer indecisos i aquesta és la feina urgent i indispensable. Una gran part d’aquests indecisos no parlen català habitualment i tenen uns hàbits diaris vinguts d’altres països -Espanya o molts altres- i per això mateix hem d’anar allà on viuen o treballen, sense esperar que vinguin ells. Els quebequesos tenen una expressió per dir això, difícil de traduir. Seria alguna cosa com: “Ens hem de ventejar el pèl de les cames!” La necessitat ha de ser més forta que la timidesa, la reticència i la mandra.	A Mollet del Vallès, faig temps mirant els titulars dels diaris al quiosc de la rambla Fiveller. I així sento com, rere meu, dos homes xerren. També semblen fer temps. Un diu (traduït de l’espanyol i una mica resumit): “Com si no hi haguessin prou mossos a tot arreu, també en tindríem a la frontera, … Continue reading Parlem amb la gent que no parla català →	Parlem amb la gent que no parla català	news	
https://www.vilaweb.cat/noticies/estabilitzen-lincendi-dindustria-a-vallbona-danoia-pero-recomanen-el-confinament-de-nens-i-gent-gran-a-piera-i-vallbona/	24/06/2021	Vallbona d’Anoia (ACN).- Els Bombers de la Generalitat han estabilitzat a les 04.30 hores de la matinada d’aquest dilluns l’incendi a l’empresa Tradebe, una instal·lació de gestió de residus dedicada al desballestament de vehicles i a la recuperació de metalls a Vallbona d’Anoia. El foc crema una pila de grans dimensions de vehicles desballestats a l’exterior de la planta. Els Bombers recomanen però als col·lectius més sensibles de Piera i de Vallbona d’Anoia -infants, gent gran i gent amb problemes respiratoris- que no surtin a l’exterior per la fumarada. El fum ha arribat, tot i que en menys intensitat, al nucli urbà de la Torre de Claramunt, el Xaró i Torre Baixa, on no s’ha recomanat el confinament de la població. Prèviament, a quarts de dues de la matinada, s’ha cancel·lat la recomanació de Bombers de sortir a l’exterior destinada a la població de Capellades a causa del fum que afectava municipi. Tot i així, no es descarta que es torni a recomanar si durant el dia d’avui bufa el vent de marinada a la zona de l’incendi. Durant la nit, han continuat treballant a l’incendi 18 vehicles terrestres de Bombers (2 vehicles de comandament i 16 camions d’aigua). El dispositiu de Bombers ha treballat principalment amb maniobres defensives per aconseguir tres objectius: evitar que l’incendi es propagués cap a la massa forestal exterior, aturar la propagació del foc a les piles de restes de vehicles del costat i protegir la maquinària més rellevant de l’empresa, especialment un molí fragmentador. 258 trucades al 112 El dispositiu previst per aquest matí a l’incendi de Vallbona d’Anoia és de 13 vehicles terrestres d’aigua i cinc vehicles lleugers de Bombers. Cal remarcat que diversa maquinària de l’empresa afectada va col·laborar ahir en les tasques d’extinció dels Bombers tot colgant de sorra algunes parts de la pila de vehicles i retirant materials on es podria propagar el foc. El telèfon d’emergències 112 ha rebut un total de 258 trucades relacionades amb aquest incendi d’indústria, que es va declarar poc abans de dos quarts de sis de la tarda d’aquest diumenge. Sense afectació viària ni ferroviària No consta cap afectació viària de la xarxa de carreteres a causa d’aquest incendi i, segons Ferrocarrils de la Generalitat, la circulació de trens a la línia Llobregat-Anoia no s’ha vist afectada. Protecció Civil de la Generalitat ha gestionat, a petició dels Bombers de la Generalitat, una cuba de 21.500 litres d’aigua per als dipòsits contraincendis de la planta de gestió de residus.	Vallbona d’Anoia (ACN).- Els Bombers de la Generalitat han estabilitzat a les 04.30 hores de la matinada d’aquest dilluns l’incendi a l’empresa Tradebe, una instal·lació de gestió de residus dedicada al desballestament de vehicles i a la recuperació de metalls a Vallbona d’Anoia. El foc crema una pila de grans dimensions de vehicles desballestats a … Continue reading Estabilitzat l’incendi de Vallbona d’Anoia →	Estabilitzat l'incendi de Vallbona d'Anoia	news	
https://www.vilaweb.cat/noticies/per-que-el-ttip-es-bo-per-catalunya-i-europa/	24/06/2021	Sabem del cert que el Tractat Transatlàntic de Lliure Comerç i Inversions (TTIP) que negocien la Unió Europea i els Estats Units augmentarà els intercanvis, l’ocupació i la riquesa mútua. Les modestes exportacions catalanes als EUA (menys de 1.800 milions d’euros anuals) presenten un enorme potencial de creixement: hi venem només un 4,6% d’allò que exportem als socis comunitaris. Barack Obama ha obtingut l’autoritat per a negociar l’acord del TTIP i presentar-lo a l’aprovació del Congrés abans de plegar el gener del 2017. Catalunya es beneficia d’un teixit d’empreses globalment competitives. El tractat les ajudarà a expandir-se als EUA i més enllà, perquè crearà estàndards transatlàntics que marcaran la pauta a tot arreu. El think tank britànic CERP calcula 119 mil milions d’euros anuals de benefici per a la UE (dels quals, més de 1.700 serien per a Catalunya) i 95 mil milions d’euros per als EUA. El sector de l’automòbil és el més beneficiat pel TTIP, però també els de productes metàl·lics, menjar processat, química, manufactures i equipament de transports. Moltes petites i mitjanes empreses catalanes podran per fi fer el salt transatlàntic. Solen disposar de recursos insuficients per a superar les actuals barreres no aranzelàries, com ara traves burocràtiques i dobles certificacions. Una Catalunya formant part d’aquest gegantí espai econòmic es reforçaria com a destí d’inversions nord-americanes i globals. El TTIP desperta recels Malgrat els importants dividends socioeconòmics previstos, alguns rams hi podrien sortir perdent. No se n’ha identificat de moment cap i, sobretot si el TTIP entra en vigor en fase de represa econòmica, pot no haver-n’hi. Caldrà estar preparat si calen mesures alleujatòries puntuals. La Comunitat Econòmica Europea el 1957, i el Mercat Únic als 90 també van suscitar recances, i al capdavall han estat dues històries d’èxit extraordinari. El TTIP s’hi afegirà. La Unió Europea ha establert tractats de lliure comerç amb nombrosos països, i no hi ha hagut mai cap mobilització popular en contra. Darrere de les vociferants crítiques anti-TTIP es percep un corrent de fons antiamericà i anticapitalista. Per contrastar els nombrosos mites que fan córrer, recomano de consultar el web de la Comissió Europea. Un acord per mantenir Europa al capdavant de l’economia mundial Europa s’aliaria amb l’economia més competitiva del món, cosa que incentivaria les nostres empreses cap a l’excel·lència i a atrevir-se amb qualsevol altre mercat. A la Unió Europea hi ha un 7% de la població mundial, un 25% del PIB i un 50% de la despesa social global. Si volem conservar el nostre model social, i àdhuc millorar-lo, hem de poder finançar-lo. Només mantenint-nos en un alt nivell de competitivitat ho aconseguirem. Si no participem en la formació d’estàndards globals, deixarem d’estar entre les economies punteres i en definitiva comprometrem el benestar de les nostres societats. Per tot això, els sindicats haurien d’impulsar el TTIP, no frenar-lo. Un partenariat estratègic Una associació transatlàntica més estreta enfortiria la nostra capacitat conjunta per a afrontar gravíssims reptes, com la Rússia de Putin. Un factor que tenen ben present a la inestable perifèria d’Europa. Estats Units tancarà el Tractat de Partenariat Trans-Pacífic (TPP) abans que el nostre. El centre de gravetat econòmic del món es desplaça cap a Àsia i el Pacífic. Si badem, els europeus en quedarem enrere, i els que decidiran els estàndards globals seran uns altres. Molts aspirem que Catalunya esdevingui un nou estat. Els països petits que floreixen són economies molt obertes: Suïssa, Singapur o Estònia, per exemple. Els poc internacionalitzats no prosperen, com ara Grècia. Catalunya és una economia exportadora, i s’enfoca a ser-ho cada cop més. Com a societat del coneixement amb un sector tecnològic a l’alça, ens interessa participar en la globalització aportant béns i serveis d’alt valor afegit. Tot això, per descomptat, sense descuidar el món agrícola i la puixant indústria agroalimentària, que també guanyarien nous mercats amb el TTIP. Amb el risc continuat de boicots als productes catalans, les nostres empreses saben que l’obertura exterior és clau de supervivència. Catalunya ha de perfilar-se com un país competitiu i obert al món. En un moment històric i enmig de la crisi grega, pot demostrar a Europa que no serem un nou maldecap al Sud, sinó un bastió de reponsabilitat econòmica i seriositat. Fent-se seu el TTIP i les oportunitats que ofereix, Barcelona enviarà un potent missatge a Brussel·les, Berlín i Washington: ‘No serem Grècia, sinó l’Holanda del Sud’. En principi, podem confiar que la Comissió Europea negociarà un bon acord. I si no, reaccionarem. L’executiva de Juncker ha demostrat prou capacitat per a adaptar-se a les crítiques rebudes (poca transparència, temors sobre serveis públics, etc.) i fins ara ha respost a les expectatives. Amb el TTIP, Europa decideix si roman a la primera lliga econòmica mundial.	Sabem del cert que el Tractat Transatlàntic de Lliure Comerç i Inversions (TTIP) que negocien la Unió Europea i els Estats Units augmentarà els intercanvis, l’ocupació i la riquesa mútua. Les modestes exportacions catalanes als EUA (menys de 1.800 milions d’euros anuals) presenten un enorme potencial de creixement: hi venem només un 4,6% d’allò que … Continue reading Per què el TTIP és bo per a Catalunya i Europa →	Per què el TTIP és bo per a Catalunya i Europa	news	
https://www.vilaweb.cat/noticies/ttip-deu-preguntes-i-respostes-sobre-el-polemic-tractat-de-lliure-comerc/	24/06/2021	Fa anys que la Unió Europea i els Estats Units volen arribar a un acord transatlàntic a fi de crear un gran espai de lliure comerç, i sembla que aquesta vegada tirarà endavant. Però la qüestió ha suscitat polèmica i oposició: des de fa setmanes activistes i formacions d’esquerres han emprès campanyes contra l’anomenat TTIP. Però què és? Què se’n sap? Quins beneficis se’n volen treure? Hi ha fonament per a creure que es retallaran drets laborals dels europeus, que s’obrirà la porta a la carn hormonada i que es privatitzaran els serveis públics? Mirem de respondre’n les deu preguntes principals en aquest informe. 1. Què és el TTIP? Són les sigles en anglès de l’Acord Transatlàntic sobre Comerç i Inversió (Transatlantic Trade and Investment Partnership). Un acord que negocien la Unió Europea i els Estats Units per a crear la zona de lliure comerç més gran del món. Té per objectiu d’eliminar aranzels, normatives que consideren innecessàries i restriccions a la inversió en una gran varietat de sectors econòmics per tal de simplificar la compra-venda de béns i serveis entre la UE i els EUA. 2. Qui el negocia? En nom de la UE i els vint-i-set estats membres, hi negocia la Comissió Europea, amb el director general de Comerç de la CE, Ignacio García Bercero, al capdavant. Per la part nord-americana, principalment hi participa l’Oficina del Representant Comercial dels EUA. En aquest document trobareu la llista dels negociadors. Alguns opositors a l’acord han denunciat que la CE fa reunions sobre el TTIP amb ‘lobbies’ de multinacionals. 3. Quan s’aprovarà? Fa anys que es parla de la intenció de fer un gran acord transatlàntic. Finalment, fa uns quants mesos van començar les negociacions per a donar-hi forma, i al juliol hi va haver una primera ronda de negociacions. Les converses seran llargues, i no és previst que s’arribi a l’acord final fins d’ací a dos anys. Els EUA voldrien tenir-lo enllestit abans no comenci la cursa electoral del 2016, però sembla poc probable que s’aprovi durant el mandat de Barack Obama. Tan bon punt la CE i els EUA hagin redactat l’acord, s’haurà de sotmetre a votació al Parlament Europeu, a cada un dels estats membres i també al congrés dels Estats Units. El dubte és si caldrà que tots els estats de la UE el ratifiquin per tal que entri en vigor i què passarà si n’hi ha cap que hi vota en contra. El Parlament Europeu prepara durant l’abril del 2015 la seva posició al respecte. La comissió parlamentària de Comerç Internacional és la responsable de redactar les recomanacions del parlament a partir d’un informe redactat per l’eurodiputat socialdemòcrata alemany Bernd Lange. S’hi han de prounciar tretze comissions parlamentàries més. Els eurodiputats tenen previst de debatre i votar la posició de l’Eurocambra abans de l’estiu. 4. Quins beneficis econòmics aportarà a la Unió Europa? Segons un informe encarregat per la UE al Centre d’Investigació de Política Econòmica, l’economia europea podria obtenir uns beneficis de 119.000 milions d’euros anuals, ‘que equival a 545 euros extraordinaris per llar mitjana de la UE’. I l’economia nord-americana uns beneficis de 95.000 milions d’euros, ‘és a dir, 655 euros extraordinaris per família nord-americana’. Els partidaris del TTIP defensen que, a la llarga, es generaria un creixement econòmic equivalent al 0,5% del PIB continental i que es crearien centenars de milers de llocs de feina. ‘Ha quedat clar que, com més liberalització, més bon resultat global’, diu la CE. 5. D’on sortiran els beneficis econòmics? Segons l’estudi ‘Reducing barriers to Transaltantic Trade‘, el 80% dels beneficis econòmics derivats del TTIP s’obtindrien de retallar les despeses de burocràcia i legislació i de liberalitzar el comerç de serveis i la contractació pública. ‘El cost derivat de la burocràcia innecessària pot afegir al preu de les mercaderies l’equivalent a uns aranzels entre el 10% i el 20%, una despesa que recau sobre el consumidor’, diu la Unió Europea. La UE defensa que s’eliminin els aranzels, la normativa innecessària i les barreres burocràtiques per a impulsar el comerç, és a dir, ‘augmentar l’oferta i la demanda sense haver d’augmentar la despesa pública ni el deute’. La UE compta que creixeran les exportacions en tots els sectors econòmics, cosa que beneficiarà les multinacionals i les petites i mitjanes empreses. També preveu que els preus cauran de resultes d’eliminar aranzels i abaratir béns i serveis. 6. Per què ha sortit una campanya contrària? En un seguit d’estats europeus han començat campanyes de mobilització contra el TTIP, capitanejades en bona part pel moviment ATTAC (Associació per la Taxació de les Transaccions i per l’Ajuda als Ciutadans). Denuncien una manca de transparència en les negociacions entre la UE i els EUA, car no es pot accedir al desenvolupament de les negociacions. I alerten de tot de perjudicis que consideren que portaria aquest acord. Diuen que faria perdre influència i sobirania als governs en qüestions com ara les normatives ambientals, de seguretat alimentària i de protecció del consumidor. També sostenen que l’harmonització de les regulacions de la UE i dels EUA degradaria les europees en matèries com les esmentades, que acostumen a ser més exigents. A més, creuen que es perdria ocupació fixa, es reduiria la renda de la majoria de la població, es retallarien drets, es desregularia el mercat financer i es liberalitzaria el flux de dades personals i financeres. 7. És cert que implicarà una privatització dels serveis públics? És una de les denúncies que s’han fet, però no sabrem la resposta certa d’aquesta qüestió ni d’unes quantes més fins que el text no s’hagi enllestit i portat al Parlament Europeu. Els opositors alerten que les corporacions americanes volen accedir a la contractació pública amb les mateixes condicions que les companyies estatals i europees i que el TTIP obre la porta a noves privatitzacions. Diuen que Brussel·les i Washington negocien d’obrir el mercat de serveis i que, per tant, serveis públics com ara l’educació, la salut, el transport i les telecomunicacions aniran a parar a mans de corporacions privades. La Comissió Europea (CE) ha dit que això no és cert i que mantindrà els serveis públics. Tanmateix, no fa pas gaires dies que el ministre de Comerç britànic, Lord Livingston, admetia que aquesta qüestió continuava formant part de les negociacions. 8. Ens trobarem aliments transgènics o animals hormonats al supermercat? La regulació dels EUA és força més laxa que no l’europea. Més de la meitat dels aliments processats que hi ha als supermercats nord-americans contenen organismes modificats genèticament, mentre que a Europa hi ha una legislació estricta sobre els transgènics. Per això, hom tem que el fet d’harmonitzar les legislacions a banda i banda de l’Atlàntic impliqui que s’estovin les legislacions europees en qüestions com ara els pesticides, els transgènics o l’ús d’hormones en carn d’animal. La CE diu que això no pot passar. ‘La legislació sobre organismes modificats genèticament no formarà part de les negociacions’, assegura. Sobre els transgènics, explica que Europa i els Estats Units fa temps que intercanvien informació i que aquesta cooperació ajuda a minimitzar l’efecte dels respectius sistemes d’autorització dels OMG en el comerç: ‘Creiem que el TTIP és una oportunitat per a enfortir aquesta cooperació’, diu la CE. També nega que els supermercats europeus s’omplin d’animals alimentats amb hormones: ‘Les negociacions no faran perillar la salut dels consumidors per aconseguir avantatges comercials. L’estricta legislació de la UE, com ho és la relativa a hormones o a la protecció de la vida i la salut, no formarà part de les negociacions.’ Les negociacions sí que inclouen l’agricultura, i la CE està disposada a parlar sobre normes en matèria de protecció de consumidors, medi i seguretat. ‘Els nivells de protecció no es negociaran per aconseguir un acord; aquest nivell és innegociable. Però estem disposats a examinar si podem fer les coses més bé i més coordinadament’, diu. 9. Què és l’ISDS? Són les sigles d’Investor State Dispute Settlement (‘solució de controvèrsies entre inversors i estats’), un dels punts del TTIP que ha despertat més debat i tensió. És un tribunal d’arbitratge format per a qüestions aïllades en què hi intervenen tres advocats privats, un dels quals fa de jutge. L’ISDS permetria a una multinacional d’emprendre accions legals contra un govern si considera que perjudica els seus interessos comercials. Per la CE, el tribunal d’arbitratge és un mecanisme de resolució de litigis entre inversors i estat que permet de protegir els interessos de la Unió Europea a l’estranger. Els detractors creuen que ací hi ha un perill: que una multinacional tingui constància de les normatives que pretén aprovar un govern i pugui denunciar-lo davant aquest tribunal ‘ad hoc’, que no vetllarà pels interessos públics. França i Alemanya ja han manifestat recel a l’ISDS. Al·leguen que els estats perdran sobirania si es comprometen a acceptar automàticament que les demandes de les empreses vagin a un tribunal d’arbitratge, atès que això mina les lleis estatals. 10. Per què no se n’havia sentit a parlar? Les negociacions van començar fa temps, però es mantenen en secret. Per la CE, aquesta confidencialitat és necessària perquè les converses funcionin; però els opositors denuncien secretisme i manca de transparència. Arran de la campanya en contra, les sigles del TTIP han començat a sonar. De fet, l’estiu passat Esquerra Unida va portar l’acord al congrés espanyol perquè el govern de Mariano Rajoy s’hi manifestés en contra i en sotmetés la ratificació a referèndum. PP, PSOE, CiU, UPyD i PNB van rebutjar la moció. També se’n parlarà aviat al Parlament de Catalunya. El 22 de desembre hi ha prevista una reunió de la comissió d’acció exterior, Unió Europea i cooperació en què compareixeran diversos experts per parlar sobre el TTIP. Actualització: A final de gener de 2015 el debat arriba al Parlament de Catalunya. CiU, PP i C’s impedeixen que la cambra insti a fer un referèndum sobre el TTIP. Sí que s’aprova l’exigència de ‘fer públiques les informacions de què disposen’ sobre la negociació.	Fa anys que la Unió Europea i els Estats Units volen arribar a un acord transatlàntic a fi de crear un gran espai de lliure comerç, i sembla que aquesta vegada tirarà endavant. Però la qüestió ha suscitat polèmica i oposició: des de fa setmanes activistes i formacions d’esquerres han emprès campanyes contra l’anomenat TTIP. Però … Continue reading TTIP: Deu preguntes i respostes sobre el polèmic tractat de lliure comerç →	TTIP: Deu preguntes i respostes sobre el polèmic tractat de lliure comerç	news	
https://www.vilaweb.cat/noticies/el-govern-espanyol-amenaca-mas-poques-hores-abans-de-la-convocatoria-del-27-s/	24/06/2021	La vice-presidenta del govern espanyol Soraya Sáenz de Santamaría ha amenaçat Artur Mas aquest migdia, poques hores abans de la signatura del president del decret de convocatòria de les eleccions per al 27 de setembre. Ha dit que l’executiu de Mariano Rajoy estaria ‘atent’ al compliment de la llei durant tot el procés electoral, des d’avui fins al 27-S. ‘Demanarem i vigilarem el compliment de la llei en qualsevol acte perquè és l’única manera de respectar el compliment de la voluntat democràtica dels ciutadans de Catalunya’, ha dit. I ha exigit a Mas que, tot i anar de número 4 a la llista unitària, complís amb la ‘neutralitat’ que corresponia al president de la Generalitat en funcions. La vice-presidenta espanyola també ha assegurat que l’estat impugnaria el decret de convocatòria d’eleccions si en vulnerava la legalitat. ‘Si el decret de convocatòria respecta la llei, bé i si no la respecta, indubtablement es recorrerà com hem fet en més ocasions’, ha sentenciat Sáenz de Santamaría, i ha afegit que el seu govern estaria ‘atent’ a tot el procés perquè ‘cal respectar la llei’. Quan li han preguntat si també estarien a sobre dels actes de campanya ha dit que vigilarien el compliment de la llei a tots els actes perquè, segons ella, ‘aquesta és l’única manera de respectar el compliment de la voluntat democràtica dels ciutadans de Catalunya’. ‘El vot de tots té el mateix valor i cal respectar les opinions polítiques de tots’, ha assenyalat. Així mateix, ha dit que la convocatòria de tres eleccions en cinc anys a Catalunya demostra un fracàs absolut i ha considerat que aquesta era la prova que alguna cosa no anava bé. ‘No va bé, el govern de Mas, perquè no ha estat capaç de donar resposta a les necessitats dels ciutadans. És per fer-s’ho mirar’, ha sentenciat. Finalment, ha insistit que el respecte de la ‘neutralitat’ era el respecte de l’opinió de ‘tots els ciutadans’, perquè ‘governa per a tots els catalans’, i ha conclòs la seva intervenció amb aquestes paraules: ‘La primera obligació dels governs autonòmics és de respectar la llei, la constitució i l’estatut’. ‘Respectin les normes bàsiques de Catalunya i del conjunt d’Espanya’, ha exclamat.	La vice-presidenta del govern espanyol Soraya Sáenz de Santamaría ha amenaçat Artur Mas aquest migdia, poques hores abans de la signatura del president del decret de convocatòria de les eleccions per al 27 de setembre. Ha dit que l’executiu de Mariano Rajoy estaria ‘atent’ al compliment de la llei durant tot el procés electoral, des d’avui fins … Continue reading El govern espanyol amenaça Mas poques hores abans de la convocatòria del 27-S →	El govern espanyol amenaça Mas poques hores abans de la convocatòria del 27-S	news	
https://www.vilaweb.cat/noticies/mas-convoca-avui-unes-eleccions-per-proclamar-la-independencia/	24/06/2021	El president de la Generalitat, Artur Mas, convocarà avui les eleccions del 27 de setembre que han de servir per a saber quanta gent és partidària de la independència de Catalunya. El govern no ha volgut donar informació sobre la signatura del decret de convocatòria perquè vol evitar que el govern espanyol pugui reaccionar convocant també eleccions espanyoles el mateix dia. La convocatòria es farà sense fer referència al caràcter plebiscitari perquè el govern espanyol no la impugni. Mas va explicar la setmana passada que el 27-S seria ‘inatacable legalment’, però va afegir que políticament seria un plebiscit. El president va explicar que convocaria les eleccions ‘d’acord amb la normativa’, però que en clau política els vots es comptarien com un sí o un no a la independència. A partir de la convocatòria de les eleccions, que s’ha de fer cinquanta-quatre dies abans del dia de la votació, el 27 de setembre, es desencadena un calendari electoral pautat per la llei orgànica del règim electoral general espanyola. Calendari Entre el 5 i el 15 d’agost els partits que vulguin formar coalicions ho hauran de comunicar a les juntes electorals. La presentació de les candidatures es farà entre el 19 i el 24 d’agost i el dia 26 d’agost el Diari Oficial de la Generalitat publicarà les llistes presentades. Aleshores s’obrirà un període breu d’al·legacions i correcció d’errades i el 31 d’agost es proclamaran les candidatures i les llistes definitives. El sorteig per a la formació de les meses electorals es farà entre el 29 d’agost i el 2 de setembre. Del 22 al 26 de setembre es prohibirà de difondre sondatges electorals. El 27 de setembre es farà la votació després del dia de reflexió. El vespre mateix de la jornada electoral es farà el recompte dels vots. La proclamació definitiva i oficial dels electes al Parlament de Catalunya serà el 4 d’octubre. La constitució del nou parlament es podrà fer entre el 28 de setembre i el 26 d’octubre. Dos blocs: sí o no El plebiscit en forma d’eleccions ha obligat els partits a definir-se sobre la creació d’un estat independent català. El bloc del sí el configuren la coalició Junts pel Sí —amb CDC, ERC, Demòcrates, Moviment d’Esquerres i Avancem, i amb el suport d’ANC i Òmnium— i la candidatura de la CUP – Crida Constituent. Al bloc del no hi haurà les llistes del PSC, PP i Ciutadans. Amb una posició indefinida i amb elements de tots dos blocs hi haurà Unió Democràtica i la coalició Catalunya Sí que es Pot —que aplega Podem i ICV-EUiA, finalment sense el Procés Constituent de Teresa Forcades i Arcadi Oliveres. Balanç de mandat Demà, un cop convocades les eleccions, el president Mas farà una conferència de premsa al Palau de la Generalitat per fer un balanç del seu segon mandat.	El president de la Generalitat, Artur Mas, convocarà avui les eleccions del 27 de setembre que han de servir per a saber quanta gent és partidària de la independència de Catalunya. El govern no ha volgut donar informació sobre la signatura del decret de convocatòria perquè vol evitar que el govern espanyol pugui reaccionar convocant també … Continue reading Màxima discreció del govern sobre el decret de convocatòria del 27-S →	Màxima discreció del govern sobre el decret de convocatòria del 27-S	news	
https://www.vilaweb.cat/noticies/mas-signara-el-decret-de-convocatoria-del-27-s-a-les-nou-del-vespre/	24/06/2021	El president de la Generalitat, Artur Mas, signarà a les nou del vespre el decret de dissolució del Parlament de Catalunya i de convocatòria d’eleccions per al 27 de setembre. El decret entrarà en vigor demà, quan es publiqui al Diari Oficial de la Generalitat de Catalunya. L’acte de signatura, que es farà al Saló Mare de Déu de Montserrat del Palau de la Generalitat, començarà amb la lectura del decret pel secretari de govern, Jordi Baiget. Tot seguit, el president signarà la convocatòria electoral. A l’acte també assistiran la presidenta del parlament, Núria de Gispert; la vice-presidenta del govern i consellera de Benestar Social i Família, Neus Munté; el conseller de la Presidència, Francesc Homs, i la consellera de Governació i Relacions Institucionals, Meritxell Borràs. A continuació, Mas farà una declaració institucional al Pati dels Tarongers. La convocatòria es farà sense referir-se al caràcter plebiscitari perquè el govern espanyol no la impugni. Mas va explicar la setmana passada que el 27-S seria ‘inatacable legalment’, però va afegir que políticament seria un plebiscit. Va explicar que convocaria les eleccions ‘d’acord amb la normativa’, però que en clau política els vots es comptarien com un sí o un no a la independència. A partir de la convocatòria de les eleccions, que s’ha de fer cinquanta-quatre dies abans del dia de la votació, el 27 de setembre, es desencadena un calendari electoral pautat per la llei orgànica del règim electoral general espanyola. Calendari Entre el 5 i el 15 d’agost els partits que vulguin formar coalicions ho hauran de comunicar a les juntes electorals. La presentació de les candidatures es farà entre el 19 i el 24 d’agost i el dia 26 d’agost el Diari Oficial de la Generalitat publicarà les llistes presentades. Aleshores s’obrirà un període breu d’al·legacions i correcció d’errades i el 31 d’agost es proclamaran les candidatures i les llistes definitives. El sorteig per a la formació de les meses electorals es farà entre el 29 d’agost i el 2 de setembre. Del 22 al 26 de setembre es prohibirà de difondre sondatges electorals. El 27 de setembre es farà la votació després del dia de reflexió. El vespre mateix de la jornada electoral es farà el recompte dels vots. La proclamació definitiva i oficial dels electes al Parlament de Catalunya serà el 4 d’octubre. La constitució del nou parlament es podrà fer entre el 28 de setembre i el 26 d’octubre. Dos blocs: sí o no El plebiscit en forma d’eleccions ha obligat els partits a definir-se sobre la creació d’un estat independent català. El bloc del sí el configuren la coalició Junts pel Sí —amb CDC, ERC, Demòcrates, Moviment d’Esquerres i Avancem, i amb el suport d’ANC i Òmnium— i la candidatura de la CUP – Crida Constituent. Al bloc del no hi haurà les llistes del PSC, PP i Ciutadans. Amb una posició indefinida i amb elements de tots dos blocs hi haurà Unió Democràtica i la coalició Catalunya Sí que es Pot —que aplega Podem i ICV-EUiA, finalment sense el Procés Constituent de Teresa Forcades i Arcadi Oliveres.	El president de la Generalitat, Artur Mas, signarà a les nou del vespre el decret de dissolució del Parlament de Catalunya i de convocatòria d’eleccions per al 27 de setembre. El decret entrarà en vigor demà, quan es publiqui al Diari Oficial de la Generalitat de Catalunya. L’acte de signatura, que es farà al Saló Mare de … Continue reading Mas signarà el decret de convocatòria del 27-S a les nou del vespre →	Mas signarà el decret de convocatòria del 27-S a les nou del vespre	news	
https://www.vilaweb.cat/noticies/estimat-monarca-o-com-correspongui/	24/06/2021	T’escric aquestes línies per excusar la meva assistència i la del meu partit, Més per Mallorca, del qual sóc portaveu al parlament, a la recepció que ofereixes demà a l’Almudaina. Primer, perquè si no crec en els Reis d’Orient, no sé per què hauria de creure en tu ni en la naturalesa de la teva autoritat. Sí, ho diu un paper que anomenen constitució, que ni tu ni jo vam tenir l’oportunitat de votar, perquè no teníem edat (i ja van així gairebé dues generacions) i que converteix el principi d’igualtat d’aquest país en una quimera, perquè ens fa diferents, a tu i a mi, amb els teus i els meus. Vaig haver de prometre fa unes quantes setmanes (per imperatiu legal, això sí) de guardar fidelitat sobre aquest mateix document que, dia sí dia també, esdevé paper mullat, sobretot quan es tracta de protegir els drets més fonamentals dels seus presumptes súbdits, com ara l’educació, la sanitat, l’habitatge o el dret de decidir sobre qualsevol cosa que ens afecti. Segon, perquè a més de no creure en reis, encara que siguin trempats i es casin amb plebees, tampoc no em són simpàtics els dictadors, com el que va nomenar el teu pare successor seu. L’any passat vau tenir l’oportunitat d’esmenar-ho i d’estar a l’altura de les exigències democràtiques de la societat expressades clarament el 15-M, però no va ser així. Feia falta tornar a esquivar la democràcia i assegurar la successió del teu pare amb un procediment ‘exprés’ juntament amb els grans partits d’un sistema polític en decadència? No hauria estat el moment d’escoltar el poble, d’obrir un procés constituent en què poguéssim decidir, entre més coses, qui ha de ser el nostre cap d’estat? Òbviament, Felipe, si haguessis volgut fer-ho, et podries haver presentat a les eleccions, com vaig fer jo fa un parell de mesos i, si haguessis tingut prou vots, t’hauries guanyat el càrrec. Encara que dubto que haguessis volgut optar-hi, amb els enormes sacrificis que us toca fer a tu i als teus, i amb tot allò a què heu de renunciar darrerament, segons que explica la propaganda oficial. Tercer, perquè les vacances de la teva família fa anys potser eren una d’aquestes icones estiuenques que contribuïen al turisme a la nostra illa i, encara que no s’ha elaborat mai un estudi o sondatge sobre aquesta qüestió, caldria recordar que heu estat doblement subvencionats pels mallorquins durant tots aquests anys. Primer, amb el pressupost de la Casa Reial via impostos i pressupostos generals; segon, amb les despeses ‘extra’ d’aquesta estada, incloent-hi prebendes com ara el iot Fortuna, que alguns empresaris i el poble de les illes van regalar al teu pare, del qual també has gaudit, i que, encara que ens l’ha tornat, ens continua costant diners. Tampoc no és que alguns membres de la teva família, com ara la teva germana i el teu cunyat, hagin contribuït gens a la bona imatge d’una terra castigada per la corrupció dels seus polítics, sinó que han format part activa d’aquesta xacra. En aquest punt he de agrair-te que fins i tot tu mateix ho hagis advertit i els llevessis fa poc el títol de ducs de Palma, perquè la seva actitud tacava el bon nom de la nostra ciutat, que és la capital d’aquesta terra. I que, per cert, és així: Palma, a seques (no ‘de Mallorca’). Quart, perquè aquest any es compleixen tres-cents anys del fet que un altre Felipe del teu mateix llinatge, Felip V, liquidés les institucions i les lleis pròpies de l’antic Regne de Mallorca per dret de conquesta, perquè ja fa segles se sabia que per a administrar unes quantes illes feien falta institucions i governants pròxims, que vetllessin pels interessos d’uns pobles condicionats pel fet d’estar envoltats de mar. Tampoc no es va conformar amb allò, i va prohibir la nostra llengua i costums amb el designi de fer-les desaparèixer, cosa que òbviament no va aconseguir però que va causar molt de mal perquè, fins i tot avui, el català no pot tenir un ús normalitzat. Per tot aquest mal causat, encara que tu no et sentis corresponsable dels actes dels teus antecessors (els de la teva mateixa sang blava), aquest tricentenari seria un bon moment perquè demanessis perdó. Però contràriament a això, veig que, com a cap de les forces armades, celebreu els tres segles d’ocupació militar de les illes. Així, sense complexos. Finalment, m’ha ofès la teva reacció a les insinuacions d’alguns dels meus governants per l’obertura del recinte de Marivent (i per cert, no solament dels jardins): has dit que et semblava bé, que podíem parlar-ne. I no, novament, aquesta no és l’actitud. M’agradaria de recordar-te que poc després de nomenar-lo el seu successor, fa quaranta-dos anys, Franco va cedir el palau al teu pare perquè gaudíssiu de les vostres vacances. D’aquesta manera vau violar la voluntat de la família del pintor Saridakis perquè aquest espai estigués obert al públic i es compartís el seu art. Hauria estat un gest molt més generós amb la societat que no caçar elefants. Aquesta cessió es manté per un acord de la diputació d’aleshores (que avui és el govern autonòmic). I els grups polítics de l’actual majoria d’esquerres hem decidit que podeu continuar estiuejant aquí, si voleu, però que la resta de l’any les instal·lacions han d’estar obertes al poble. Per tant, i amb tot l’afecte, ens importa ben poc la teva opinió en aquest assumpte: és un mandat al qual donarem compliment. Per tot això, entendràs que no em vingui de gust anar a la recepció a què ens convides. Una altra cosa seria que haguessis decidit, com fan uns altres caps d’estat, fins i tot a països poc o gens democràtics, com ara l’estat vaticà, de visitar les institucions que representen aquells qui t’acullen: l’Ajuntament de Palma, el Consell Insular, el parlament, el consolat…, posar-te a disposició dels representants d’aquest poble i mostrar agraïment sincer per tot allò que us hem donat. Tan sols en aquest cas, podries haver comptat amb mi. Atentament, David Abril, diputat i portaveu de Més per Mallorca al parlament (Carta publicada originalment al bloc del seu autor)	T’escric aquestes línies per excusar la meva assistència i la del meu partit, Més per Mallorca, del qual sóc portaveu al parlament, a la recepció que ofereixes demà a l’Almudaina. Primer, perquè si no crec en els Reis d’Orient, no sé per què hauria de creure en tu ni en la naturalesa de la teva … Continue reading Estimat monarca (o com s’hagi de dir) →	Estimat monarca (o com s'hagi de dir)	news	
https://www.vilaweb.cat/noticies/declaracio-institucional-del-president-mas-despres-de-convocar-el-27-s/	24/06/2021	El president de la Generalitat, Artur Mas, ha signat el decret amb el que dissol el parlament i convoca les eleccions per al 27-S. La signatura s’ha fet des del Saló Mare de Déu de Montserrat del Palau de la Generalitat i a continuació el president ha fet una declaració institucional al Pati dels Tarongers. La podeu llegir a continuació: «Benvolgudes i benvolguts compatriotes, Acabo de signar el decret de convocatòria de les properes eleccions al Parlament de Catalunya, que tindran lloc el diumenge 27 de setembre. Una convocatòria seguint el marc legal vigent, semblant a totes les que s’han fet fins a dia d’avui pel que fa a la forma. Tanmateix, tots sabem que aquestes eleccions seran molt diferents pel que fa al fons. En circumstàncies normals, aquestes eleccions s’haurien d’haver fet a finals de l’any vinent. Catalunya, però, no viu en condicions normals. Quan una majoria molt clara i rotunda d’un país vol exercir el seu dret a decidir, democràticament i pacíficament, i se li nega constantment aquest dret, impedint el diàleg i la negociació, i per tant l’acord i el pacte, significa que estem davant d’una situació excepcional, que requereix decisions també excepcionals. Respondre i donar sortida a aquest anhel democràtic és el que fonamenta i justifica aquesta convocatòria d’eleccions anticipades al Parlament. Ara farà dos anys vaig deixar escrit en un debat de política general que estava disposat a fer ús de la facultat legal que em pertoca d’avançar les eleccions si l’Estat pretenia silenciar la veu i el vot del poble de Catalunya. Volíem una consulta sobre el nostre futur polític, i la volíem legal i acordada. La negativa total del Govern espanyol fins i tot a parlar-ne precipita ara la decisió anunciada des de fa temps. Com a President de Catalunya faig una crida a què responsablement totes les forces i coalicions polítiques presentin les seves propostes i els seus projectes per al futur d’aquest país. Totes les propostes, mentre respectin els drets humans, són legítimes en democràcia i són només els ciutadans lliures amb el seu vot els que poden fer-les possibles. La meva crida és a respectar, tots, el que els ciutadans decideixin, i a assumir el compromís de trobar les vies polítiques i legals per implementar el mandat democràtic de les urnes. En les properes setmanes el món ens tornarà a observar. Siguem-ne conscients i tornem a oferir la nostra millor cara. Fem de la legítima confrontació de propostes un gran exercici de diàleg. Som un país plural i divers. Som un país amb una història mil·lenària, fruit del treball de dones i homes que generació rere generació han construït Catalunya i l’han estimada. Som un país fet per persones d’orígens, parles i creences diferents, que han vist en aquesta terra l’oportunitat de créixer, desenvolupar-se i de donar un futur als seus fills i als seus néts. Som una nació mil·lenària que té dret a decidir el seu futur, som una nació de persones lliures que ens hem guanyat el dret a decidir com volem ser i com volem governar-nos. Contraposem models, defensem-los apassionadament; fem del civisme i el respecte a l’opinió de l’altre la característica de la nostra democràcia; fem de la convivència en la diferència, un actiu; de la pluralitat i el respecte, virtut; i del dret a somniar i fer possible el futur que volem, un horitzó d’esperança per construir un país millor. Una vida millor per a cadascun de nosaltres. Penso, humilment, que podem fer del proper 27 de setembre una data assenyalada en la nostra història. La democràcia és ara la protagonista. Les urnes, els vots i la decisió lliure, els instruments. Un futur fet de democràcia, justícia i llibertat, n’és l’horitzó. Assumim cadascun de nosaltres la responsabilitat i el protagonisme que el moment demana i fem-nos-en dignes. Visca Catalunya!»	El president de la Generalitat, Artur Mas, ha signat el decret amb el que dissol el parlament i convoca les eleccions per al 27-S. La signatura s’ha fet des del Saló Mare de Déu de Montserrat del Palau de la Generalitat i a continuació el president ha fet una declaració institucional al Pati dels Tarongers. La … Continue reading Declaració institucional del president Mas després de convocar el 27-S →	Declaració institucional del president Mas després de convocar el 27-S	news	
https://www.vilaweb.cat/noticies/el-govern-publica-el-balanc-dels-eixos-principals-de-les-dues-legislatures-dartur-mas/	24/06/2021	El govern ha publicat un balanç de les dues legislatures del president de la Generalitat, Artur Mas, el mateix dia de la signatura del decret de convocatòria de les eleccions del 27 de setembre. El balanç inclou tres documents, en un dels quals l’executiu analitza l’evolució de Catalunya del 2010 al 2015 sobre quinze grans qüestions, com ara les dades de l’ocupació i l’atur, i l’evolució de dades econòmiques: exportacions, turisme, inversió estrangera… També fa un repàs de les principals polítiques a àmbits com ara l’ensenyament, la cultura, la sanitat o les polítiques socials. Els documents de balanç fets públics pel govern són ‘Aixecar Catalunya. 15 temes de país. 2010-2015‘, ‘Aixecar Catalunya. Balanç de legislatura‘ i un recull del compliment del Pla de govern. En aquest balanç, l’executiu destaca programes impulsats durant aquests anys com ara el Pla d’atenció a la cronicitat en l’àmbit de la salut, l’opció de l’FP Dual a l’ensenyament, l’impost sobre els pisos buits de les entitats financeres o l’aprovació de les taxes d’operadores d’Internet per al foment de l’audiovisual. Entre més dades, el govern assegura que, des del 2013, l’ocupació ‘acumula set trimestres de creixement i l’atur, vuit de reducció’. L’atur, segons l’executiu, ha registrat ‘vint-i-quatre mesos seguits de reducció interanual’. També remarca els ‘rècords’ amb les dades d’exportacions o el turisme. A més, destaca que ‘Catalunya va ser la regió de l’Europa continental que va crear més llocs de treball per projecte d’inversió estrangera’. En l’àmbit social, l’executiu recorda que les partides socials ‘han arribat al 71,2% del pressupost’ els anys 2014 i 2015, o que la Generalitat aporta el 83% del finançament públic de la Llei de dependència en comparació amb el 17% de l’estat espanyol. Quant a l’administració, el document recorda que l’executiu s’ha col·locat en primera posició a Espanya en transparència segons l’ONG Transparència Internacional, la Llei de simplificació de l’activitat administrativa o les lleis òmnibus. El document també recull que en el període 2010-2015 s’han tancat acords amb més agents, com ara el Pacte per a la Infància a Catalunya, l’Acord pel Diàleg Social Permanent, el Pla Integral d’atenció a les persones amb trastorn mental i addicions, el Pla de Suport al Tercer Sector, o el Pla de lluita contra la pobresa i per la inclusió social 2015-2016.	El govern ha publicat un balanç de les dues legislatures del president de la Generalitat, Artur Mas, el mateix dia de la signatura del decret de convocatòria de les eleccions del 27 de setembre. El balanç inclou tres documents, en un dels quals l’executiu analitza l’evolució de Catalunya del 2010 al 2015 sobre quinze grans qüestions, … Continue reading El govern publica el balanç dels eixos principals de les dues legislatures d’Artur Mas →	El govern publica el balanç dels eixos principals de les dues legislatures d'Artur Mas	news	
https://www.vilaweb.cat/noticies/junqueras-cap-tribunal-espanyol-no-ens-impedira-fer-la-independencia/	24/06/2021	El president d’ERC i número cinc de la candidatura de Junts pel Sí, Oriol Junqueras, ha estat entrevistat a TV3 com a cap de l’oposició aquest vespre. Junqueras ha explicat que l’endemà del 27-S s’hauria de fer un govern de la màxima concentració possible. I ha remarcat que la seva posició en aquest govern era molt poc important en aquell moment. De fet, Junqueras ha dit que no se n’havia parlat encara i que ja ho farien quan fos el moment adequat. A més, el president republicà ha dit que l’endemà es faria una declaració per a dir al món que s’havia començat un procés de desconnexió d’Espanya i es començarien els passos previstos per acabar amb una proclamació d’independència. Junqueras no ha volgut entrar a valorar què passaria si les forces independentistes –Junts pel Sí i CUP– no obtinguessin la majoria absoluta necessària. Ha dit que en qualsevol cas s’acceptarien els resultats de les urnes. Junqueras ha demanat que, si la independència guanyava a les eleccions del 27 de setembre, tothom acceptés el resultat i les conseqüències d’aquest resultat de la mateixa manera que ERC havia acceptat tots els resultats a favor de la no independència fins ara. Junqueras ha defensat aferrissadament el cap de llista de Junts pel Sí, Raül Romeva. Ha dit que és un polític extraordinari i brutal que sap suscitar gran consens al seu voltant i que té molt bona preparació. Aleshores, l’entrevistador ha demanat a Junqueras per què no seria Romeva el president si la llista guanyava les eleccions. Junqueras ha dit que hi havia molta gent ben preparada i que era important que ells s’haguessin compromès a fer la independència en catorze o divuit mesos. ‘I si un tribunal inhabilita Mas?’, ha demanat l’entrevistador. Junqueras ha deixat clar que cap decisió d’un tribunal espanyol que volgués impedir la independència no els aturaria de proclamar-la si hi havia la majoria social expressada a les urnes. ‘Com a independentista de tota la vida no serà un tribunal espanyol qui m’impedirà de fer la independència’, ha dit.	El president d’ERC i número cinc de la candidatura de Junts pel Sí, Oriol Junqueras, ha estat entrevistat a TV3 com a cap de l’oposició aquest vespre. Junqueras ha explicat que l’endemà del 27-S s’hauria de fer un govern de la màxima concentració possible. I ha remarcat que la seva posició en aquest govern era … Continue reading Junqueras: ‘Cap tribunal espanyol no ens impedirà que fem la independència’ →	Junqueras: 'Cap tribunal espanyol no ens impedirà que fem la independència'	news	
https://www.vilaweb.cat/noticies/linventari-del-patrimoni-immaterial-de-les-terres-de-lebre-en-marxa/	24/06/2021	Fa mesos que han començat a donar forma i contingut a l’inventari del patrimoni cultural immaterial de les Terres de l’Ebre. El projecte s’anirà desenvolupant fins el març del 2017, i durant aquest temps es farà un procés de catalogació dels elements que en formen part. El propòsit és d’identificar, documentar i sistematitzar totes les manifestacions culturals ebrenques, que serà el primer pas per a conservar el patrimoni i perquè esdevingui un motor de desenvolupament i cohesió social. Parlem de manifestacions que formen part de la tradició oral, els rituals festius, els processos productius, les formes d’alimentació o la música, entre més. Però no solament d’aquest patrimoni immaterial, sinó que també s’hi compten elements culturals com ara béns mobles, documents populars, literaris i arxivístics, materials audiovisuals, edificis i estructures del patrimoni històric, arquitectònic, tècnic i artístic, producció artesanal, treballs inèdits, publicacions… El projecte és vinculat a la Reserva de la Biosfera de les Terres de l’Ebre, declarada per la Unesco el 2013, atès que el patrimoni cultural immaterial va lligat al patrimoni natural i a la relació de les persones amb el seu entorn. Nova web i xarxes socials per a difondre l’activitat del projecte I per donar a conèixer tot aquest patrimoni tan immens, el projecte de l’IPCITE ha estrenat web i ha obert compte a les xarxes socials principals (Twitter, Facebook, Google+). D’aquesta manera espera d’aconseguir més visibilitat i difusió tant a les comarques ebrenques com a la resta del país. ‘La idea és que la gent el conega i se’l faça seu’, expliquen els responsables del projecte. I encara més: ‘La voluntat és també de documentar amb audiovisuals i fotografies de qualitat algunes d’aquestes manifestacions més arrelades i desconegudes del nostre patrimoni cultural immaterial’. Per fer-ne la catalogació, s’ha estructurat l’inventari en set categories: activitats productives; processos i tècniques; creences, festes, rituals i cerimònies; tradicions orals; particularitats lingüístiques i formes de comunicació; representacions, escenificacions, jocs i esports tradicionals; manifestacions musicals i sonores; salut, alimentació i gastronomia, i formes de sociabilitat col·lectiva i d’organització social.	Fa mesos que han començat a donar forma i contingut a l’inventari del patrimoni cultural immaterial de les Terres de l’Ebre. El projecte s’anirà desenvolupant fins el març del 2017, i durant aquest temps es farà un procés de catalogació dels elements que en formen part. El propòsit és d’identificar, documentar i sistematitzar totes les … Continue reading L’inventari del patrimoni immaterial de les Terres de l’Ebre, en marxa →	L'inventari del patrimoni immaterial de les Terres de l'Ebre, en marxa	news	
https://www.vilaweb.cat/noticies/els-trabucaires-del-ball-den-serrallonga-de-vilanova-i-la-geltru-a-la-festa-major-sense-armes/	24/06/2021	Els trabucaires del Ball d’en Serrallonga de Vilanova i la Geltrú actuaran a la Festa Major sense armes perquè la Delegació del govern espanyol els ha denegat el permís per a disparar. L’Agrupació de Balls Populars de la ciutat –a la qual pertany el grup– ha explicat que les autoritats estatals no els havien autoritzat a fer l’actuació al·legant que la colla no havia presentat la documentació de cinc components nous dins el termini establert. Jim Juncosa, cap de colla del Ball d’en Serrallonga, ha assegurat a l’ACN que en unes altres ocasions s’havia autoritzat l’ús d’armes, com a mínim, als balladors que complien tots els requisits i ha lamentat que aquesta vegada haguessin denegat el permís a tot el grup. Juncosa ha explicat que la colla ha rebut la notícia amb decepció, perquè el grup assaja des d’octubre i ha assegurat que havien sol·licitat el permís com cada any, seguint els tràmits habituals. Aquesta vegada, però, s’ha endarrerit la presentació de la llicència d’armes de cinc membres que s’estrenen aquest estiu a la colla i això ha acabat repercutint tot el grup. ‘Unes altres vegades ens havia passat una situació similar i no passava res perquè podíem ballar els que teníem l’autorització’, ha explicat el cap de colla. Atesa la denegació de permís, l’Agrupació de Balls Populars els ha comunicat que aquests pròxims 4 i 5 d’agost podran dansar i pronunciar el ball parlat i prou, sense fer servir les armes de foc. Segons Jim Juncosa, fins l’últim moment la Regidoria de Cultura de la municipalitat de la ciutat ha procurat que la Delegació del govern espanyol tramités els permisos, però no ha estat possible. Donada la situació, Juncosa ha dit que la colla faria saber el seu malestar durant les actuacions de la Festa Major i gestionaria una queixa formal a través de l’Agrupació de Balls Populars.	Els trabucaires del Ball d’en Serrallonga de Vilanova i la Geltrú actuaran a la Festa Major sense armes perquè la Delegació del govern espanyol els ha denegat el permís per a disparar. L’Agrupació de Balls Populars de la ciutat –a la qual pertany el grup– ha explicat que les autoritats estatals no els havien autoritzat … Continue reading Els trabucaires del Ball d’en Serrallonga de Vilanova i la Geltrú, a la Festa Major sense armes →	Els trabucaires del Ball d'en Serrallonga de Vilanova i la Geltrú, a la Festa Major sense armes	news	
https://www.vilaweb.cat/noticies/el-director-dels-mossos-assegura-que-el-dispositiu-del-27-s-no-suscita-cap-preocupacio-especial/	24/06/2021	El director general dels Mossos d’Esquadra, Albert Batlle, ha assegurat que el dispositiu policíac que s’articularà per garantir la seguretat durant el 27-S serà com el ‘de qualsevol altre procés electoral’. El mateix que el de les passades eleccions municipals, de fet, perquè no genera ‘cap mena de preocupació especial’. En una entrevista a Rac1, Batlle també ha tret ferro al fet que els Mossos d’Esquadra ja no puguin investigar casos fora de Catalunya, tal com ahir publicada el diari El Mundo: ‘A la pràctica no hi haurà canvis’ perquè la coordinació entre policia catalana i espanyola continuarà funcionant i podran actuar fora de Catalunya un cop comunicat a les forces estatals. Respon així a l’acord de la comissió de coordinació de la policia judicial espanyola, que va reunir el govern espanyol, el Tribunal Suprem, la fiscalia general de l’estat, el CGPJ i els responsables polítics de les policies autonòmiques, i que va decidir que els Mossos ja no podrien portar investigacions fora de Catalunya, encara que afectessin directament els interessos catalans. Això implicarà que només podran fer-ho ‘com a col·laboradors’ en cas que els acceptin les forces de seguretat estatals. 134 pistoles tasser per als Mossos Batlle també ha detallat que es distribuiran 134 pistoles elèctriques a la tardor. Cada comissaria en tindrà una i serà un ‘instrument necessari per evitar mals majors’. El seu ús es reduirà a alguns casos ‘extraordinaris’ i suposarà una ‘alternativa a l’arma de foc’, segons que ha explicat. Nova promoció d’agents el 2016 Tot i que les restriccions pressupostàries dels darrers anys han aturat les promocions, Batlle confia que durant el 2016 sigui possible fer una convocatòria de noves places per a Mossos d’Esquadra. ‘El cos ha fet un esforç per suplir aquesta mancança temporal de recursos amb un increment de dedicació’ però ‘crec que hem de solucionar en el curt termini’ la manca d’efectius. ‘Fa 5 anys que no es fa cap nova promoció i està clar que el cos necessita més gent’. Darrere la ferida d’Ester Quintana Durant l’entrevista, Batlle ha admès que ‘provablement’ les lesions que va patir Ester Quintana, la dona que va perdre un ull durant els aldarulls d’una vaga general, van ser ‘conseqüència d’una actuació policial’. Ha matisat que ‘les característiques’ d’aquesta lesió ‘no estan determinades’, en al·lusió implícita al fet de si va tractar-se d’un projectil o d’una pilota de goma. Per això demana paciència perquè caldrà esperar al judici ‘per saber què va passar exactament’. La defensa d’un dels mossos encausats per aquests fets ja es va referir, dins de la seva estratègia de defensa, a la causa de la lesió patida per Quintana com a resultat d’un impacte de material antidisturbis dels policies.	El director general dels Mossos d’Esquadra, Albert Batlle, ha assegurat que el dispositiu policíac que s’articularà per garantir la seguretat durant el 27-S serà com el ‘de qualsevol altre procés electoral’. El mateix que el de les passades eleccions municipals, de fet, perquè no genera ‘cap mena de preocupació especial’. En una entrevista a Rac1, … Continue reading El director dels mossos diu que el dispositiu del 27-S no suscita ‘cap preocupació especial’ →	El director dels mossos diu que el dispositiu del 27-S no suscita 'cap preocupació especial'	news	
https://www.vilaweb.cat/noticies/27-s-guanyar-no-es-tot/	24/06/2021	Una de les coses més difícils de gestionar en política és la victòria. Entendre en quin moment precís has guanyat és molt complicat i no té res de senzill malgrat que ho aparenti. I entendre, després de guanyar, que ja no et pots comportar com abans sembla que és d’allò més complicat. Ho he vist tantes vegades en la meua vida que m’horroritza que ens puga passar a nosaltres també. Una mala gestió de la victòria et pot portar a l’infern —vegeu Arafat a Palestina. Però una bona gestió de la victòria requereix un coratge més gran encara que el que requeria la lluita per a derrotar el teu enemic —vegeu Mandela a Sudàfrica. Guanyar, guanyar de veritat, no és tan senzill com guanyar una votació. El president de la Generalitat ha convocat ja, a les nou de la nit, les eleccions del 27 de setembre. És cert que avui no podem assegurar que els partidaris de la independència les guanyarem. Però tothom accepta que és molt probable que ho fem. Assumim la possibilitat, doncs. Assumim que Junts pel Sí i la CUP poden guanyar les eleccions i crear les condicions per a començar el tram parlamentari i jurídic, final, de la secessió. I si és així deixeu-me avisar d’una cosa: que guanyarem per nosaltres però que també haurem de guanyar contra nosaltres. Guanyarem, si guanyem i jo estic segur que ho farem, per la força social enorme que hem acumulat aquests cinc anys. Guanyarem per la més que notable col·lecció d’arguments que hem escrit i que han ajudat a bastir un discurs sòlid com pocs hem vist mai. Guanyarem per la capacitat de convèncer i sumar més i més gent, per l’alegria, per la dedicació de dotzenes de milers de persones, des de les més anònimes fins a Raül Romeva i Antonio Baños. Guanyarem, en definitiva, perquè tenim raó i perquè els nostres adversaris no han sabut o no han pogut combatre eixa evidència. Però alerta que guanyant podríem perdre. I per això hem de fer batalla també contra la nostra pitjor cara. Hem de treballar contra el nostre sectarisme i la superioritat moral que exhibim a vegades. Hem d’evitar els insults, sempre innecessaris. Hem de fugir com de la pesta d’aquesta idea subjacent que fa dels uns els bons i dels altres els dolents, contra la voluntat de no escoltar què poden dir els altres, contra la ironia que sovint amaga la por. En aquestes eleccions del 2015 no tenim enemics. Potser Garcia Albiol només —i només per haver travessat la ratlla del racisme i la xenofòbia. Els altres són més aviat adversaris amb els quals haurem de barallar-nos en campanya tenint present que amb ells haurem de treballar, segur, després del 27-S. Alguns els necessitarem al nostre costat als moments més difícils i estic segur que hi seran. Tots ells seran els millors crítics de la república que crearem i no hauríem d’oblidar mai, per això, que la crítica sempre et millora. Que fins i tot a la més destructiva i banal pots trobar un bri de raó que et faça dubtar. Per això avui, quan s’han convocat ja les eleccions, m’agradaria demanar contenció i respecte als qui aquests dies des del punt de vista de l’independentisme han menystingut públicament Catalunya Sí que Es Pot o el PSC, als qui encara pensen que insultant Ciutadans o Unió guanyarem alguna cosa. La crítica, evidentment, ha de ser dura i ferotge, el combat ha de ser total, però això no ens ha d’impedir de ser al mateix temps elegants i respectuosos. Insultant o menystenint ens fem indignes del país que volem construir. Però també perdem de vista que som una majoria sòlida i que no necessitem per a res les provocacions. No hem de trencar res d’ací al 27 de setembre. Només hem de completar, amb serenitat, el treball que ja hem fet. I és cert que als debats no hem d’acceptar les seues trampes, que alguns en faran tantes com podran, però no siguem cínics: no n’hauríem de fer nosaltres tampoc. Cap ni una. Perquè ara ja no necessitem fer-ne per a guanyar. Sobretot perquè en aquestes eleccions que avui s’han convocat hi ha en joc, no la victòria de nosaltres o d’ells, sinó la del país sencer. Per tant, amb ells també, amb els qui són contraris a la independència inclosos. Somrigueu tant com sapigueu i treballeu tant com pugueu, que aquest 27-S ho tenim tot de cara.	Una de les coses més difícils de gestionar en política és la victòria. Entendre en quin moment precís has guanyat és molt complicat i no té res de senzill malgrat que ho aparenti. I entendre, després de guanyar, que ja no et pots comportar com abans sembla que és d’allò més complicat. Ho he vist tantes vegades en … Continue reading 27-S: guanyar no és tot →	27-S: guanyar no és tot	news	
https://www.vilaweb.cat/noticies/mas-convoca-el-27-s-ens-hem-guanyat-el-dret-de-decidir/	24/06/2021	El president de la Generalitat, Artur Mas, ja ha signat el decret amb què dissol el parlament i convoca les eleccions per al 27-S. La signatura s’ha fet al Saló Mare de Déu de Montserrat del Palau de la Generalitat i ha començat amb la lectura del decret pel secretari de govern, Jordi Baiget. El decret, que manté una fórmula ordinària de convocatòria i no fa referència al caràcter plebiscitari de les eleccions, serà publicat aquest divendres al DOGC. Per a la signatura, Mas s’ha fet acompanyar per la presidenta del parlament, Núria de Gispert; la vice-presidenta del govern, Neus Munté; el conseller de la Presidència, Francesc Homs, i la consellera de Governació, Meritxell Borràs. Vegeu el moment de la signatura del decret de convocatòria: Des del Pati dels Tarongers del Palau de la Generalitat i després de signar el decret, el president ha volgut fer un breu discurs institucional per deixar clar que per a ell el 27-S té una importància política cabdal. En el seu missatge, Mas ha remarcat que ha signat el decret ‘seguint el marc legal vigent’ i de manera ‘semblant a totes les que s’han fet fins a dia d’avui pel que fa a la forma’. Vegeu la declaració institucional del president: ‘Tanmateix, tots sabem que aquestes eleccions seran molt diferents pel que fa al fons’, ha dit. I és que per a Artur Mas Catalunya ‘no viu en condicions normals’ actualment. ‘Quan una majoria molt clara i rotunda d’un país vol exercir el seu dret a decidir, democràticament i pacíficament, i se li nega constantment aquest dret, impedint el diàleg i la negociació, i per tant l’acord i el pacte, significa que estem davant d’una situació excepcional, que requereix decisions també excepcionals’, ha afegit, tot remarcant que precisament ‘respondre i donar sortida a aquest anhel democràtic és el que fonamenta i justifica aquesta convocatòria d’eleccions anticipades al Parlament’. El president també s’ha volgut dirigir a tots els partits i coalicions que concorreran a les eleccions que acaba de convocat, per fer una invitació a que ‘responsablement totes les forces polítiques presentin les seves propostes i els seus projectes per al futur d’aquest país’. ‘Totes les propostes, mentre respectin els drets humans, són legítimes en democràcia i són només els ciutadans lliures amb el seu vot els que poden fer-les possibles’, ha assegurat. Mas,però, ha remarcat que amb el seu missatge també volia fer una ‘crida’ a ‘respectar, tots, el que els ciutadans decideixin, i a assumir el compromís de trobar les vies polítiques i legals per implementar el mandat democràtic de les urnes’. En el seu discurs, el president ha recordat que fa quasi dos anys ha avisar que ‘estava disposat a fer ús de la facultat legal que em pertoca d’avançar les eleccions si l’Estat pretenia silenciar la veu i el vot del poble de Catalunya’. ‘Volíem una consulta sobre el nostre futur polític, i la volíem legal i acordada’, ha explicat, tot afegit que ‘la negativa total del govern espanyol fins i tot a parlar-ne precipita ara la decisió anunciada des de fa temps’. Mas també ha volgut recordar que Catalunya és ‘una nació mil·lenària que té dret a decidir el seu futur’. ‘Som una nació de persones lliures que ens hem guanyat el dret a decidir com volem ser i com volem governar-nos’, ha defensat. Per a acabar, el president ha considerat que els catalans ‘podem fer del proper 27 de setembre una data assenyalada en la nostra història’. ‘La democràcia és ara la protagonista. Les urnes, els vots i la decisió lliure, els instruments. Un futur fet de democràcia, justícia i llibertat, n’és l’horitzó. Assumim cadascun de nosaltres la responsabilitat i el protagonisme que el moment demana i fem-nos-en dignes’, ha dit per a finalitzar el seu missatge.	El president de la Generalitat, Artur Mas, ja ha signat el decret amb què dissol el parlament i convoca les eleccions per al 27-S. La signatura s’ha fet al Saló Mare de Déu de Montserrat del Palau de la Generalitat i ha començat amb la lectura del decret pel secretari de govern, Jordi Baiget. El … Continue reading Mas convoca el 27-S: ‘Ens hem guanyat el dret de decidir’ →	Mas convoca el 27-S: 'Ens hem guanyat el dret de decidir'	news	
https://www.vilaweb.cat/noticies/david-fernandez-nosaltres-no-renunciem-a-res-som-els-del-si-i-els-del-si-que-es-pot/	24/06/2021	David Fernàndez ha estat contundent amb Catalunya Sí que es Pot i els ha acusat d’ambigüitat calculada respecte de la seva posició sobre la independència. En una entrevista al Matí de Catalunya Ràdio, els ha etzibat: ‘No hi ha pitjor mentida que l’autoengany.’ I els ha retret que no veiessin que érem a la porta d’un esquema de ruptura democràtica del règim del 78. Ha continuat: ‘Jo els trobo a faltar. Conec fa temps en Lluís Rabell i em sorprèn, perquè sempre hem compartit lluites autodeterministes. I em sorprèn que no hi hagi un esquema alternatiu, més enllà de la hipotètica obertura d’un procés constituent espanyol, que no té cap base demoscòpica: el règim es torna a fundar amb PP, PSOE i Ciutadans’. En conseqüència, el ja ex-diputat de la CUP ha tornat a dir que ningú no els faria ‘triar entre justícia política i igualtat social’. ‘El lema ‘sí que es pot’ és d’un dels moviments socials en què la CUP ha participat activament. La CUP no renuncia a res. N’hi ha uns altres que sí que hi renuncien: renuncien a la llibertat política del poble. Per nosaltres, no hi ha llibertat sense justícia. Som els del sí i els del sí que es pot’, ha exposat. Tot i retreure’ls l’ambigüitat, però, Fernàndez ha dit que no comptava pas Catalunya Sí que es Pot al bloc del no, sinó a l’autodeterminista. ‘El 27-S: plebiscitari i constituent’ Sobre el caràcter del 27-S, Fernàndez ha insistit que serien unes eleccions plebiscitàries i constituents: ‘Perquè és l’única forma jurídica que tenim per a saber quina és la voluntat d’aquest poble, i perquè al mateix temps definim com volem que sigui aquest procés i com volem sortir d’aquesta crisi’. Sobre els qui neguen el caràcter plebiscitari del 27-S, ha estat clar: ‘La negació és la seva potència’. ‘S’ha de guanyar amb vots’ També ha tornat a fer referència a la qüestió que si el 27-S s’ha de guanyar amb vots o escons, i ha tornat a dir que calia que es guanyés amb vots. ‘Un 50,1% com a mínim. I sempre hem dit que allò que ho faria imparable i impecable seria superar la barrera del 55%. Això dóna internacionalment una legitimitat democràtica absoluta. Cal que es guanyi amb vots’, ha dit. ‘No veig la CUP investint Mas ni fent el joc a l’estat’ Sobre les negociacions per a una llista conjunta, ha retret que la CUP havia hagut d’aguantar algun frau, i ha recordat que havien optat per una llista apartidària, emplaçada per les entitats. Ha explicat que a la reunió amb CDC, ERC i les entitats sobiranistes, aquesta proposta va ser treta de la taula. ‘Nosaltres suarem la samarreta per la llibertat fins al final, però val més que ho fem per separat’, ha dit Fernàndez, que ha insistit: ‘No veig la CUP investint Mas president ni fent el joc a l’estat espanyol. Aquestes són l’espasa i la paret. Ja veurem com es resol la situació’.	David Fernàndez ha estat contundent amb Catalunya Sí que es Pot i els ha acusat d’ambigüitat calculada respecte de la seva posició sobre la independència. En una entrevista al Matí de Catalunya Ràdio, els ha etzibat: ‘No hi ha pitjor mentida que l’autoengany.’ I els ha retret que no veiessin que érem a la porta … Continue reading David Fernàndez: ‘Nosaltres no renunciem a res: som els del sí i els del sí que es pot’ →	David Fernàndez: 'Nosaltres no renunciem a res: som els del sí i els del sí que es pot'	news	
https://www.vilaweb.cat/noticies/mas-quan-tataquen-sistematicament-tens-dret-a-la-legitima-defensa/	24/06/2021	El president de la Generalitat, Artur Mas, ha comparegut després de la reunió de l’últim consell executiu d’aquesta legislatura. Ha dit que no faria balanç de govern perquè ja s’havia dissolt el parlament, però sí que ha volgut donar la seva visió de la situació política, just l’endemà d’haver signat el decret de convocatòria de les eleccions plebiscitàries per al 27-S. ‘Som en un punt de naixement d’una nova política a Catalunya. La legislatura vinent serà molt diferent de les anteriors. Aquestes eleccions tenen un propòsit, que és respondre aquella pregunta que ens vàrem fer el 9-N: si els ciutadans volen un estat independent’, ha dit. ‘Quan hem tingut més autogovern hem estat un país millor’ Unes eleccions que han de servir, diu, ‘no solament per a comptar els qui són favorables del sí i els del no, sinó també per a relacionar el perquè de la defensa d’un estat amb la situació del país’. Mas ha dit que s’havia intentat de fer un país millor per moltes vies i que s’havia demostrat que quan Catalunya ha tingut més autogovern havia estat un país millor. ‘Podem aspirar a tenir més capacitat de decisió i autogovern, com els estats de la UE als quals ens volem assemblar: Àustria, Dinamarca, etc. Tenen molts més instruments i disposen dels recursos que generen’, ha argumentat. El 27-S és la resposta en legítima defensa Ha fet un repàs de com s’havia arribat fins al punt d’avui: ‘Hem arribat fins aquí perquè el setembre del 2005 es va fer un intent a Catalunya de posar al dia la capacitat d’autogovern amb un estatut d’autonomia. Fa deu anys d’això. Vam seguir els camins que s’havien establert en la transició política per fer aquell salt endavant. Després d’haver seguit tots aquells camins, passats cinc anys, el 2010, el TC va convertir-lo en un camí sense sortida. Després va venir un govern del PP amb majoria absoluta a Espanya, que no solament ens va deixar aturats en aquell camí, sinó que ens va fer recular en un camí que ja havíem recorregut. Hem anat enrere com els crancs’. I ha conclòs que si el govern actua així és per aquest motiu: ‘Quan t’ataquen sistemàticament tens dret de la legítima defensa. La convocatòria del 27-S n’és la resposta’. ‘No som victimistes’, ha dit Mas, que ha argumentat que s’havien arriscat perquè la situació canviés. ‘Si la gent ho vol, a Catalunya hi ha sortida’. Quant al debat sobre el sentit del 27-S, ha opinat: ‘Tothom sap que el recompte que es farà el 27 de setembre al vespre tindrà caràcter de plebiscit. Les coses han arribat prou lluny perquè amb una oportunitat com aquesta, es vulgui fer veure que són simplement unes eleccions més al Parlament de Catalunya’. Vots o escons? Mas també ha estat preguntat sobre el debat que hi ha aquests dies damunt la taula: si el 27-S s’ha de guanyar amb vots o amb escons. I ha dit que en una consulta normal, es comptarien els vots, però que el govern no havia tingut més remei que ‘arribar fins aquí’, és a dir a convocar unes eleccions al parlament, i que en aquestes es comptaven els escons. ‘Es comptaran els diputats, però no pas perquè nosaltres ho vulguem. Li canvio ara mateix això per comptar vots: fem una consulta d’acord amb l’estat el 27-S i comptem els vots’, ha dit. Per Mas, ‘com més vots, més força i legitimitat’, però si els partits independentistes sumen seixanta-vuit diputats, que és la majoria absoluta, ‘el sí haurà guanyat’.	El president de la Generalitat, Artur Mas, ha comparegut després de la reunió de l’últim consell executiu d’aquesta legislatura. Ha dit que no faria balanç de govern perquè ja s’havia dissolt el parlament, però sí que ha volgut donar la seva visió de la situació política, just l’endemà d’haver signat el decret de convocatòria de les … Continue reading Mas: ‘Quan t’ataquen sistemàticament tens dret de la legítima defensa’ →	Mas: 'Quan t'ataquen sistemàticament tens dret de la legítima defensa'	news	
https://www.vilaweb.cat/noticies/jordi-cuixart-els-partidaris-del-no-son-els-primers-que-donen-un-caracter-plebiscitari-a-la-convocatoria/	24/06/2021	L’empresari Jordi Cuixart és el vice-president d’Òmnium Cultural des del juny passat. Fins el 27-S s’implicarà en cos i ànima en la campanya d’Ara és l’hora per a intentar mobilitzar el màxim nombre de persones amb vista a les eleccions plebiscitàries. Avui, a la plaça de Sant Jaume, intervindrà en un acte per fer costat a la convocatòria d’eleccions que va signar el president Mas. Ens parla de la càrrega simbòlica que té, dels actes que organitzarà Ara és l’hora durant l’estiu i del sector empresarial. El coneix de primera mà i sap que molts empresaris catalans veuen en la independència una gran oportunitat. —Ara és l’hora organitza aquesta tarda un acte de suport a la convocatòria d’eleccions que ahir va signar Artur Mas. Quin és el seu propòsit d’aquesta concentració? —El d’avui és un acte de suport amb molta càrrega simbòlica que vol fer costat a una convocatòria de referèndum. Sabem que serà ordinària i convencional, però tindrà caràcter plebiscitari per al poble de Catalunya. Si fossin unes eleccions normals, les entitats sobiranistes no tindríem cap paper. Però com que és una convocatòria d’eleccions plebiscitàries, és molt important que entenguem que no es tracta de partits, sinó d’un procés d’emancipació nacional. El propòsit és que fem un referèndum que hem intentat per totes les vies, però que no ens havien deixat de fer-lo encara. No anem a una comicis convencionals. —Com enfocareu els actes d’aquest estiu? —Ara és l’hora intentarà de mobilitzar el vot exterior i, com sempre, farà moltes activitats i actuacions per a fer arribar el discurs independentista i democràtic als turistes. Però, sobretot, les actuacions més destacades se centren a esvair dubtes i intercanviar opinions amb els conciutadans. En concret, reforçarem molt les xerrades als casals d’avis i les actuacions a l’àmbit local, com ara a les festes majors. Però tenim tots els fronts de lluita oberts. Per exemple, a Òmnium hem organitzat el Catalan Weekend, en què convidem tota una sèrie de personalitats d’àmbit internacional perquè assisteixin als actes de la Diada i coneguin l’ambient de l’Onze de Setembre. —Amb dues llistes de suport al sí –Junts pel Sí i Cup – Crida Constituent–, el caràcter plebiscitari de les eleccions és clar? —Fins els partidaris del no són els primers que atorguen caràcter plebiscitari a la convocatòria. Ens diuen que no, però parlant-ne i negant-lo reforcen el plebiscit. Fins i tot parlen de quants diputats han d’aconseguir Junts pel Sí i la CUP perquè siguin o no siguin eleccions plebiscitàries. Són els partits i la societat qui atorguen un caràcter plebiscitari a unes eleccions, i ningú no el nega. És una situació excepcional: el partit majoritari de centredreta i el partit majoritari de centreesquerra de Catalunya es posen d’acord per fer una candidatura, i l’altre partit del sí també, per acceptar el plebiscit. Europa ho sabrà llegir. —Ara és l’hora té en marxa la campanya telefònica ‘Una trucada, un vot’. Funciona? —Funciona molt bé. Estem molt contents. Volem superar les 600.000 trucades i de moment ja n’hem fetes més de 150.000. Hi ha una massa important de voluntaris que fa una feinada. És interessant de tenir aquesta mena de converses amb la gent. Quan es donen arguments, les converses s’allarguen. No duren vint segons i prou. La gent pregunta, mira de resoldre dubtes. És una tasca molt important. —Com va el ritme d’inscripcions de la Via Lliure? —El ritme és bo, més que el de l’any passat. Ja hi ha més de 80.000 inscrits. Estem convençuts que l’acte de la Meridiana tindrà un succés absolut. És un acte que interpel·la no solament els independentistes, sinó els demòcrates. —Els vostres companys del sector empresarial recelen de la independència? —Rebo un munt de trucades d’empresaris, alguns amb molt de capital, que em diuen que és una vergonya això que passa perquè hi ha patronals que donen un discurs molt allunyat de la realitat. L’empresariat català, majoritàriament, veu en la independència una oportunitat. És que, per sobre de tot, l’empresariat és demòcrata i vol votar. Els empresaris sabem que la viabilitat econòmica de la independència de Catalunya és total i absoluta. Al sector hi ha certa estupefacció sobre alguns líders de patronals que no sabem en nom de qui parlen. Fan prediccions que no s’adiuen amb la realitat. Les inversions estrangeres a Catalunya de l’any passat han batut rècords històrics, l’empresa catalana exporta més que mai, hem recuperat llocs de treball… N’hi ha que no fan honor a la veritat i diuen que el procés fa nosa. I això no és veritat. —La Caixa demanava divendres un ‘gran acord’ per a evitar la independència. —La Caixa s’ajusta als seus clients. Dubto que cap entitat financera d’aquest país no vulgui els diners dels dipositaris catalans. I hi ha el clàssic que diu que els diners no tenen pàtria. Si algun gran empresari del sector català s’ha expressat, aquest és Grífols, i ho va fer amb una claredat meridiana. Ho va dir clar i català: ‘senyors, això no espanta’. Perquè els líders d’algunes elits facin unes declaracions, no ens hem d’espantar. Hem de tenir en compte que la indústria catalana i el seu gran capital no fa declaracions contra el procés. Si no ho veiessin clar, ja et dic jo que les farien.	L’empresari Jordi Cuixart és el vice-president d’Òmnium Cultural des del juny passat. Fins el 27-S s’implicarà en cos i ànima en la campanya d’Ara és l’hora per a intentar mobilitzar el màxim nombre de persones amb vista a les eleccions plebiscitàries. Avui, a la plaça de Sant Jaume, intervindrà en un acte per fer costat a la convocatòria d’eleccions que va … Continue reading Jordi Cuixart: ‘L’empresariat català, majoritàriament, veu en la independència una oportunitat’ →	Jordi Cuixart: 'L'empresariat català, majoritàriament, veu en la independència una oportunitat'	news	
https://www.vilaweb.cat/noticies/el-port-de-tarragona-creix-un-129-el-primer-semestre-amb-un-trafic-de-1629-milions-de-tones/	24/06/2021	Tarragona (ACN).- El Port de Tarragona ha mogut un total de 16,29 milions de tones durant el primer semestre, la qual cosa representa un creixement del 12,9%. Els líquids a doll -el cru, els productes petrolífers i derivats-, un dels principals tràfics de la instal·lació tarragonina, són els que han experimentat un creixement més significatiu, del 19,9%, aconseguint 11,04 milions de tones mogudes durant els sis primers mesos de l’any. Segons dades del departament d’Estadística del Port, el d’enguany és el primer millor semestre, dels fins ara registrats, en moviment de productes petrolífers com ara gas-oil, fueil-oil i altres derivats amb 5,7 milions. El millor registre fins ara es remuntava al 2011. Durant els sis primers mesos de l’any les terminals portuàries han manipulat 11,6 milions de tones de productes energètics, principalment carbó, productes petrolífers, derivats i productes químics, la qual cosa representa un 16,6% més que en el mateix període de l’any anterior. Destaca el bon comportament del gas-oil (928%), la gasolina (25,3%), el petroli cru (15%) i altres productes petrolífers (40,5%). El Port de Tarragona s’ha convertit en un port distribuïdor de productes refinats del petroli, com el gas-oil i altres productes petrolífers, i aquest posicionament motiva el creixement exponencial d’aquests tipus de tràfics en el 2015 respecte a l’any anterior. En les terminals especialitzades del Port de Tarragona atraquen grans bucs petroquímics procedents de destinacions internacionals, i des d’aquí es distribueix el producte a la resta dels ports mediterranis. Pel que fa al moviment de productes químics, durant aquests sis mesos el Port de Tarragona ha mogut 1,13 milions de tones, amb un increment de l’1,4% pel que fa al primer semestre de l’any passat. Els principals països de destinació d’aquests productes químics carregats en el Port de Tarragona són Estats Units, Holanda i Bahames. Increment en agroalimentaris El Port de Tarragona és el primer port de l’Estat en quant al tràfic de productes agroalimentaris. Fins al mes de juny el Port ha manipulat 2,1 milions de tones de productes agroalimentaris, xifra que s’incrementa en un 14,7% respecte el mateix període de l’any anterior. Alhora, durant aquests primers sis mesos de l’any el moviment de cereals i les seves farines registren un increment del 36,9%, i els pinsos i farratges han tingut un augment del 2,6%. Concretament durant aquest mes de juny, el moviment de tràfic de cereals i les seves farines han superat totes les xifres, amb 337.366 tones, que han consolidat el millor juny des que es tenen dades en tràfic de cereals i pinsos. El segon mes de juny que més cereals i pinsos es van moure al Port va ser el de 2011, amb 144.174 tones. El Port ja ha mogut més vehicles que en tot l’any passat Durant aquest mes de juny el trànsit de vehicles ha registrat un creixement exponencial respecte el mateix mes de l’any passat. La terminal especialitzada del Port de Tarragona ha transportat 10.510 vehicles, un 97% més que el mateix mes de l’any anterior. El moviment de vehicles en el Port segueix la tendència a l’alça motivada tant per les importacions com per les exportacions. Cal destacar que en aquest primer semestre ja s’han mogut més vehicles, 61.328 unitats, que en tot l’any 2014, quan en van ser 59.829 unitats.	Tarragona (ACN).- El Port de Tarragona ha mogut un total de 16,29 milions de tones durant el primer semestre, la qual cosa representa un creixement del 12,9%. Els líquids a doll -el cru, els productes petrolífers i derivats-, un dels principals tràfics de la instal·lació tarragonina, són els que han experimentat un creixement més significatiu, … Continue reading El Port de Tarragona creix un 12,9% el primer semestre amb un tràfic de 16,29 milions de tones →	El Port de Tarragona creix un 12,9% el primer semestre amb un tràfic de 16,29 milions de tones	news	
https://www.vilaweb.cat/noticies/toni-comin-em-veig-especialment-orientat-per-anar-a-buscar-els-indecisos/	24/06/2021	Toni Comín (1971) és un dels integrants de Junts pel Sí. Juntament amb Fabián Mohedano, és un dels polítics del PSC que ha acabat a la candidatura independentista. Hi ha entrat gràcies a ERC, que l’ha escollit de número 3 de la llista dels republicans. En aquesta entrevista, Comín explica per què ha fet el pas, com veu Artur Mas i quines afinitats té amb Oriol Junqueras. Ens atén telefònicament i cordial des de Castellterçol. —Per què heu dit que sí a anar a les llistes? Fins ara sempre havíeu dit que no. Quina diferència hi ha ara? —He dit que sí perquè ens ho juguem tot, el 27-S. I crec que tots hem d’estar disposats a presentar aquesta batalla. La transcendència de les europees –allà vaig dir que no, efectivament– no és comparable. Aquestes eleccions són un referèndum en forma d’eleccions plebiscitàries, i per tant vull ajudar que el sí guanyi el referèndum. —Quina persona us va convèncer d’anar a la llista? —L’Oriol Junqueras i la Marta Rovira, tots dos. —Com us van convèncer? —La meva col·laboració amb ERC ve de fa mesos. Al Born, l’abril del 2014, vam explicar-ho en una conferència conjunta que vam fer Junqueras i jo: la nostra col·laboració va molt més enllà d’unes eleccions concretes. Jo no vull la independència ‘per se’, i prou. Junts intentem de construir una esquerra nacional que pugui ser majoritària, una alternativa de govern. El meu treball amb Junqueras té aquest sentit. Passa que aquesta esquerra nacional majoritària ha de tenir per objectiu la independència. Entenem que sense independència no podrem acomplir les polítiques d’esquerres que volem. Si volem un estat del benestar de primera divisió, necessitem un estat propi. I aquest objectiu de construir un estat del benestar de primera divisió és l’objectiu de Pasqual Maragall. I si vols, fins i tot el del PSUC de la transició. Sempre reivindico que els qui venim del PSUC i després del maragallisme anem en línia recta: el projecte sempre ha estat el mateix: tenir un estat del benestar com els millors del món. I des d’uns anys ençà hem constatat que per això necessitem la independència. Ens hem trobat amb ERC per fer això i estem junts per això. Que no és pas poca cosa. —CDC i ERC junts en aquests moments sumen 71. Aspireu a més, menys, o igual? —Una cosa és a què aspirem i una altra que preveiem. Aspiro a més, i la previsió me la reservo. —Rebateu aquestes frases: ‘La llista Junts pel Sí il·lusiona els convençuts, i prou.’ —Jo entro a la llista amb aquest esperit: em veig especialment orientat per a anar a buscar els indecisos, més aviat d’esquerres. Els electors d’esquerres que veuen la independència de manera bàsicament instrumental. La gent que, sense ser gens nacionalista, la poden veure com una oportunitat per fer una Catalunya més justa. És cert que una sèrie de gent, com jo, preferíem anar al 27-S en tres llistes aliades. Perquè em semblava l’instrument més eficaç per a atreure aquests indecisos d’esquerres. De fet, la meva opció preferida era la llista sense polítics –i així ho vaig explicar en un article al diari Ara. Però, dit això, la fórmula actual –la llista conjunta amb polítics– em sembla prou bona. Prou bona per a ser-hi. Si no, no hi seria. Que prefereixi una fórmula o una altra no vol dir que les altres em semblin inacceptables. Una preferència és només això: una preferència. Però és veritat que ara haurem de fer tots els esforços per convèncer els indecisos amb la fórmula que tenim. Que, com totes, té inconvenients i virtuts. —La llista Junts pel Sí és la llista de Mas. —És la llista de Romeva, de Mas, de Junqueras, de Rovira, de Muriel Casals, de Forcadell d’Eduardo Reyes, d’Oriol Amat, de Josep Rull, Lluís Llach, Germà Bel, de Comín. Junts pel Sí és la llista del sí. I, afegeixo, com que l’endemà hem d’investir un govern, en aquests moments ens esforcem en les polítiques que ha de portar a terme aquest govern. I el dia de la presentació ja vam anticipar deu prioritats socials que seran el fil conductor d’aquest govern. I aquestes prioritats les defenso amb dents i ungles. Unes prioritats que em recorden molt les prioritats del govern Maragall del 2003. En aquest sentit, diria que tenim el mateix projecte d’aleshores. L’element important d’un govern, més que el nom dels consellers, són les polítiques que fa i les decisions que pren. —Junts pel Sí és de dretes, d’esquerres, o de centre? —Hi ha gent d’esquerres, de centre, i centre-dreta. No crec que hi hagi gent de dreta crua i pelada. Hi ha gent molt d’esquerres, com Lluís Llach, Raül Romeva o jo mateix. Per tant, va del centre-dreta a l’esquerra esquerra. —La llista de Junts pel Sí és la mort d’ERC. —En absolut. No ho veig en absolut. Es podria dir això mateix de Convergència. I tampoc no crec que sigui el cas. Es un instrument conjuntural per a un objectiu molt transcendental, però conjuntural. —Teniu por que el vot d’ERC a l’àrea metropolitana es perdi? —Dependrà si com capaços d’explicar quines polítiques pretenem fer. Hi ha una cosa que hem de saber explicar a l’elector d’esquerres. Jo vull que Catalunya aparegui a la llista dels països més justos del món: Noruega, Sueca, Dinamarca, Àustria, etc. En aquesta llista, no hi surt mai Catalunya. El meu objectiu és que hi surti. Que siguem referent en justícia social arreu del món, igual com ho són els països escandinaus. No hi ha cap motiu pel qual Catalunya no ho pugui aconseguir. I tothom que és d’esquerres pot compartir aquest objectiu. I gent que no es diu d’esquerres crec que també ho vol. Doncs per aconseguir-ho necessitem la independència. Això hem d’explicar. I també hem d’explicar que la independència, sense Convergència, no la podem fer. Anem de bracet d’un partit que no és d’esquerres, però per fer una cosa –la independència– que fem en nom dels nostres valors, que sí que són d’esquerres. Si som capaços d’explicar-ho, el vot de l’àrea metropolitana que potser podria escapar-se pel fet de la llista conjunta no s’escaparà. Hem de dir que la nostra col·laboració amb Convergència és instrumental i per a un objectiu molt concret. Nosaltres sabem que volem la independència per a fer que Catalunya sigui un dels països més justos del món: amb tanta igualtat com aquells, amb tan poca pobresa com aquells, amb uns serveis públics tan sòlids com aquells, tan pròspers econòmicament com aquells, etc. —O es guanya en tant per cent, o guanyar amb diputats no servirà de res. —És millor guanyar en tant per cent de vots, indiscutiblement, però guanyar en diputats també vol dir molt. És així. I si no que ens haguessin deixat fer el referèndum. Nosaltres som els primers que volem fer un referèndum per a comptar vots i res més. Qui no ens deixa és el govern espanyol. Doncs els mateixos que no ens deixen comptar-los en un referèndum normal, ara no poden venir a exigir-nos que a les eleccions al parlament comptem vots i res més. Però si és vostè que no em deixa comptar vots i res més! Vostè m’obliga a fer unes plebiscitàries i en unes eleccions al parlament els vots compten, però els escons també. A aquests ara no els donaré l’autoritat per dir-me a mi què s’ha de comptar en unes eleccions plebiscitàries. En unes eleccions al parlament hem de comptar totes dues coses. Ens presentarem a unes eleccions al parlament amb un programa que inclou la independència. I si sumem majoria al parlament, no és que tinguem el dret, sinó que tindrem l’obligació de dur endavant el programa amb què ens hàgim presentat. I si el nostre programa i el de la CUP diu independència seria un frau que ens desdiguéssim del nostre si aquests dos partits tenim majoria parlamentària. —Si Junts pel Sí no arriba a 68 diputats la CUP haurà d’entrar a govern. —Jo vull la CUP tant si tenim 68 diputats com si no. Vull fer aquest procés amb tot l’independentisme. Si la CUP vol ser al govern, a mi també m’agradaria que hi fossin. Si des del centre-esquerra, i la socialdemocràcia, estem disposats a pactar amb el centre-dreta o el centre social-liberal, seria incomprensible que no estiguéssim disposats a entendre’ns amb una gent que tenim tan a prop, l’esquerra alternativa. Nosaltres som al mig d’aquests dos espais. I els volem abraçar tots dos. Obrim la mà a tots dos. Hem acceptat la proposta de Convergència de fer llista conjunta, però també ens volem acostar a la CUP. I tan a prop com vulgui la CUP. —Diuen que la persona que ha fet de pont entre Toni Comín i Oriol Junqueras es diu Jesucrist. —Si de cas, seria més aviat l’Esperit Sant, que és allò que Jesucrist ens va deixar un cop va ascendir al cel! Ha ha! No. La persona que ha fet de pont es diu Lluís Juncà, cap de gabinet de Junqueras. Era alumne meu en un màster d’Esade, que és la universitat on treballo. Va ser una coincidència inesperada. I també és veritat que a les primeres trobades amb en Junqueras vam dedicar més temps a parlar de religió i teologia que no pas de política. I, si mal no recordo, ens vam posar més ràpidament d’acord en els temes teològics que no en els polítics. Encara més, he vist algunes entrevistes o llibres (‘El tigre sobiranista’) on Junqueras es reivindica com una persona influïda per la teologia de l’alliberament. Els ha llegits i crec que fins i tot els ha coneguts, aquests teòlegs. Hi ha un cristianisme social, que entén la política com un instrument necessari per a lluitar contra la injustícia social. I tots dos podem sentir-nos propers a aquesta concepció del cristianisme I sí, quan ens vam conèixer això va ser un punt d’afinitat. Lògicament. —Si Junts pel Sí no funciona i no arriba a la majoria, qui se n’haurà de culpar? —Em sembla molt i molt improbable. De fet, és una hipòtesi que descarto. Però imaginem-nos que passa i fracassem. Doncs aquella nit jo intentaré tenir un atac d’elegància i no començar a cercar culpables. He dit què pensava durant mesos i ho he dit públicament. Ningú no es pot amagar d’allò que ha dit públicament. Que jutgi qui vulgui. Jo no ho faré. Però hi insisteixo, tot això no passarà. Perquè guanyarem. —Com expliqueu a un votant que ERC i CDC no es barallaran si abans ja ha passat? —Primer: una de les parts, ERC, va acceptar la proposta de Mas. I per tant això sol ja hauria de fer que no hi hagués res més a retreure. Entenc que Mas i CDC no tenen queixa possible respecte d’ERC. Però més important: tots som conscients que l’objectiu és transcendental, és un objectiu superior als interessos de tots plegats. CDC, ERC, els independents, ANC, Òmnium, tots estem tan compromesos amb l’objectiu comú, amb aquesta oportunitat única i històrica, que això sol hauria de garantir que funcionéssim com una màquina. Vull pensar, i penso, que tots posarem farem passar davant l’objectiu compartit. —Com veieu la figura de Mas en aquest procés? —Ja ho he dit en altres ocasions públicament: hi ha coses de Mas que m’han semblat molt meritòries. Per exemple, que jo sàpiga, La Caixa, el Grup Godó, el Círculo Equestre, el Cercle del Liceu, Lara, Oliu i tota aquesta elit financera, empresarial i social catalana van contra la independència. Per tant, si més no, a Mas se li ha d’admetre que ell no s’ha estat d’entrar en conflicte amb aquesta gent, que podria semblar que són el seu suport natural. CDC se suposa que s’ha d’entendre amb aquestes elits, però Mas no ha tingut inconvenient a xocar-hi. No reconèixer això em semblaria absurd. És un fet de la realitat. Per una altra banda, he estat molt crític amb força polítiques de Mas, amb algunes de les seves mesures pressupostàries o en algunes polítiques socials. Molt més en el període 2010-2012 que no en el 2012-2014, tot sigui dit. ERC hi ha ajudat, aquí. Hi hagut un canvi, que té a veure amb qui és el soci en un moment (PP) i en un altre (ERC). Pel que fa a la seva gestió del procés, hi ha gent que diu que el moment de convocar eleccions era just l’endemà del 9-N. Ara, mirat amb perspectiva, crec que potser sí que era el moment de convocar-les. —President, poseu les urnes! —Convocar en el moment de màxima mobilització sembla una idea raonable, no? I ens hauríem estalviat aquest any que hem passat discutint sobre llistes, que ha estat molt complicat. Però cadascú és amo de les seves decisions. —Per què ICV no s’ha enfilat al carro? —Jo, des de fora, veia que amb més o menys ganes s’acostaven al carro de la independència, i diria que fins i tot no descartaven d’enfilar-s’hi. I aleshores va venir una sorpresa: Podem a les eleccions europees. Allà hi ha un canvi de direcció. Per dir-ho d’alguna manera, és com si tornessin al seu pla inicial. Els mesos previs a les europees, semblava que ICV s’obria a la possibilitat de participar en aquesta gran coalició transversal per l’estat propi. Però amb Podem recuperen la idea inicial: el canvi a Espanya és possible. Crec que el meu bon amic Joan Herrera, gràcies a Podem i a la seva proposta d’un procés constituent a escala estatal, recupera l’expectativa –que s’havia anat difuminant amb el temps– d’un canvi de debò a Espanya. La seva esperança és Podem. Com demostra que ICV pacta amb Podem a Catalunya, però també a les generals! —Quin paper tindran el 28-S el bloc de Catalunya Sí que es Pot? —Han de tenir-lo en la construcció de la nova república. Els volem. Són els nostres amics. I els volem. Ara, ells s’han donat un termini: veure què passa les generals espanyoles i el paper de Podem. Han de tenir-lo en la construcció de la nova república. Els volem. Són els nostres amics. I els volem. Ara, diria que ells s’han donat un termini: veure què passa les generals espanyoles i el paper de Podem. Si ho vaig entendre bé, crec que la ponència política que van aprovar a la Conferència política de Sabadell fins i tot contempla l’opció de la independència, si el procés constituent a Espanya passats uns mesos es demostra impossible. Quan vinguin al bloc independentista, per tard que sigui, seran benvinguts. Només faltaria. —Voleu ser conseller, o de diputat en teniu prou? —No tindria gaire sentit plantejar-se això com un objectiu personal, sincerament. Això és un combat col·lectiu. I cadascú ha d’estar allà on pugui fer un millor servei. Tot just fa quatre dies que m’han proposat anar a una llista, hem i he dit que sí. I l’únic que tinc al cap ara mateix és la campanya electoral. En qualsevol cas, el disseny del govern correspon als líders. —Deixareu la feina de professor a Esade? —M’agrada molt, la meva feina de professor. A la tardor tinc moltes assignatures i m’agradaria fer-les totes. M’agradaria mantenir les dues activitats simultàniament tant temps com fos possible i en la mesura que sigui humanament possible. Sempre he tingut molt clar que volia tenir una professió, més enllà del meu compromís polític i la meva dedicació a la política. I a mi m’apassiona la docència, la recerca i escriure. És la meva professió: professor universitari. Circumstàncies de la vida m’han portat a la política. Però no és la meva professió, en el sentit que mai no he pretès viure de la política. Et faré una confessió personal. El Guti sempre em deia: no facis mai política institucional si abans no tens una professió ja consolidada. I encara em deia una altra cosa: assegura’t que els altres sàpiguen que la tens.	Toni Comín (1971) és un dels integrants de Junts pel Sí. Juntament amb Fabián Mohedano, és un dels polítics del PSC que ha acabat a la candidatura independentista. Hi ha entrat gràcies a ERC, que l’ha escollit de número 3 de la llista dels republicans. En aquesta entrevista, Comín explica per què ha fet el pas, com veu Artur Mas … Continue reading Toni Comín: ‘Em veig especialment orientat per a anar a cercar els indecisos’ →	Toni Comín: 'Em veig especialment orientat per a anar a cercar els indecisos'	news	
https://www.vilaweb.cat/noticies/mas-puig-i-armengol-insatisfets-amb-els-els-pressupostos-de-montoro/	24/06/2021	El ministre d’Hisenda i Administracions Públiques de l’estat espanyol, Cristóbal Montoro, va presentar ahir el pressupost del 2016, unes inversions que, malgrat que es van presentar amb un augment, van provocar una reacció contrària a tots els Països Catalans. Artur Mas, a la compareixença posterior a l’últim consell executiu d’aquesta legislatura, va valorar els resultats i va dir que era una inversió que Catalunya no es mereixia: ‘Ens hem mantingut igual que gairebé sempre. Sense novetats. Un menyspreu total i absolut des del punt de vista del nostre pes econòmic i de població’. Catalunya rebrà 1.072 milions d’euros, 105 milions respecte dels pressupostos del 2015. Però aquesta inversió continua molt per sota de l’aportació al PIB. El president de la Generalitat Valenciana, Ximo Puig, va ser igual de contundent que Mas i va dir: ‘Són molt insuficients, electoralistes i discriminatoris. Ens donen la meitat d’allò què ens correspon’. La Generalitat Valenciana rebrà 879 milions d’euros, 103 milions més que l’any passat. Malgrat aquest augment, la inversió de l’estat espanyol continua molt per sota de la quantitat que sol·licita l’executiu valencià. Puig va dir que el País Valencià tenia dotze punts menys de renda per càpita i que, per tant, necessitava una aportació superior a la mitjana. ‘Hem de rebre més perquè ens trobem en una situació pitjor. Hi hauria d’haver una voluntat de solidaritat i cooperació’, va afegir. El ministeri d’Hisenda espanyol va presentar la inversió del 2016 a les Illes Balears com un dels augments més significatius del pressupost. És cert que el govern balear rebrà 159 milions d’euros, un 15’7% més respecte de l’any passat. Tanmateix, Francina Armengol, va voler recordar que aquella pujada arribava després de ‘quatre anys de retallades’, fet que, segons que va dir, no era desitjable. La presidenta del govern balear es va queixar que el govern espanyol decidís inversions quan rebutjava reunir-se amb ella. A més, Armengol va recordar que l’estat tenia pendents 1.000 milions en inversions estatutàries.	El ministre d’Hisenda i Administracions Públiques de l’estat espanyol, Cristóbal Montoro, va presentar ahir el pressupost del 2016, unes inversions que, malgrat que es van presentar amb un augment, van provocar una reacció contrària a tots els Països Catalans. Artur Mas, a la compareixença posterior a l’últim consell executiu d’aquesta legislatura, va valorar els resultats i … Continue reading Armengol, Mas i Puig carreguen contra el pressupost de Montoro per al 2016 →	Armengol, Mas i Puig carreguen contra el pressupost de Montoro per al 2016	news	
https://www.vilaweb.cat/noticies/temporada-alta-estrena-besties-el-nou-muntatge-de-circ-de-baro-devel-coproduit-pel-festival/	24/06/2021	El Temporada Alta es prepara per convertir-se, un any més, en el focus teatral del país amb produccions noves, estrenes catalanes i una programació internacional de referència. El 24è festival posa l’accent a les produccions amb el seu segell i ha col·laborat en la producció de disset muntatges. Després de l’èxit de l’any passat amb espectacles com ara Terra Baixa, amb Lluís Homar, el festival dóna forma enguany a propostes com són ara les de Pau Miró, Roger Bernat i Carles Santos. També serà l’escenari de l’estrena al país de la coproducció de ressò internacional ‘Bèsties’, de la companyia francesa de circ contemporani Baro d’Evel. Quant a la programació musical, Adrià Puntí presentarà el seu darrer disc. Reemplaçant la tasca que fins fa dos anys feia EL CANAL, Centre d’Arts Escèniques Girona – Salt, el Temporada Alta continua optant per la producció amb el segell propi. Aquesta fórmula permetrà de presentar disset espectacles que es podran veure a l’àrea de Girona aquesta tardor. D’aquesta manera l’essència del Temporada Alta (producció pròpia, creadors catalans, nova dramatúrgia, programa internacional) tornarà a omplir els espais de Salt, Girona i més localitats amb un programa de més de cent espectacles en què hi haurà un bon nombre d’estrenes i propostes de tots els gèneres d’art en viu i per a tots els públics, inclosos els més petits. Quan resta un any i prou per a complir el quart de segle, el festival continua creixent en nombre d’espectacles, perquè capitalitza bona part de les estrenes de la temporada i la voluntat de les companyies, d’aquí i de fora, de ser presents a una cita imprescindible. Creix també en nombre d’escenaris i poblacions ―Torroella de Montgrí i Palafrugell― que s’afegeixen a la nòmina de teatres del festival. Un festival de produccions En el marc de la programació de circ ens arriba una de les perles del festival. La companyia Baro d’Evel ens proposa ‘Bèsties’, un espectacle amb una ronda molt important internacional tancada que s’estrenarà al Temporada Alta, que n’és coproductor. Una carpa de circ serà l’escenari de la nova proposta de Blaï Mateu Trias i Camille Decourtye, que renova el llenguatge del circ i dignifica el treball conjunt de l’home i l’animal. Viatjant cap a temps en què els homes i els animals compartien un món salvatge, ‘Bèsties’ crea poesia a la pista en estat pur, seguint la línia d’excel·lència d’uns altres espectacles de la companyia francesa que han passat pel Temporada Alta: Mazùt (2012), Ï (2011) i Le sort du dedans (2009). El Temporada Alta també recupera, per primera vegada a Catalunya, el muntatge ‘Please Continue (Hamlet)’, de Roger Bernat amb producció local, que ja s’ha vist a diferents teatres europeus. En un suburbi, durant un casament, un jove mata el pare de la seva xicota. L’acusen d’assassinat i gairebé dos anys més tard comença el judici. La part més interessant de la proposta del creador català és la tria del repartiment. A part dels actors, Roger Bernat proposa a professionals en actiu del món judicial, jutges, advocats, fiscals, un forense i un psicòleg, que s’afegeixin a l’obra i que assisteixin al judici, de manera que es crea un espectacle únic que cada dia és diferent: el públic esdevé el principal protagonista. Es tracta d’un experiment que Roger Bernat ja ha posat en pràctica a més llocs d’Europa i que ara adaptarà a Girona, a l’escenari ideal de la Casa Pastors, l’antiga Audiència Provincial de Girona. ‘Please Continue (Hamlet)’ té tots els ingredients per a no deixar ningú indiferent. El jove dramaturg Aleix Aguilà, en coproducció amb el Temporada Alta, presenta la revisió del clàssic ‘Hedda Gabler’. Amb la direcció de Pau Miró presenten Hedda, filla del seu pare, un espectacle diferent de l’original que té a veure amb l’univers més intemporal del noruec Henrick Ibsen. L’obra es pregunta qui és Hedda Gabler i, per extensió, quin és el paper de la dona avui dia. Actors com Júlia Barceló, Pol López i Pau Vinyals són els encarregats de tornar a visitar el clàssic. I la companyia, una de les últimes revelacions del panorama teatral català, actuarà per primera vegada al Temporada Alta. Carles Santos, un dels grans genis escènics i musicals de la nostra època, ens brinda ‘Patetisme Il·lustrat, 10 maneres de començar un espectacle’, una de les obres més esperades de la temporada, producció del Temporada Alta i el Teatre Nacional de Catalunya (TNC). Amb format de gran producció, Santos se centra en una de les seves obsessions, el piano. Amb la destrucció de l’instrument per punt de partida, el cineasta Pere Portabella hi fa una col·laboració audiovisual. Aquests espectacles que ara es fan conèixer són la punta de llança del motor de producció que implica el Temporada Alta en el marc de la temporada teatral del país. La gran majoria de les disset propostes de producció que s’estrenaran durant aquesta tardor teatral a Girona de ben segur que faran temporada a Barcelona i ronda aquí i a fora, gràcies a la contemporaneïtat dels autors i creadors i a la xarxa de teatres i festivals amb què coprodueix el festival. El nou treball d’Adrià Puntí L’avanç de programació també inclou una de les propostes musicals més esperades. El músic saltenc Adrià Puntí presenta en primícia al Temporada Alta el darrer disc ‘La clau de girar el taller’. Heterodox, iconoclasta i ric de registres, interdisciplinari i indisciplinat, complet i diferent, inquiet i fins i tot inquietant. Puntí ofereix cançons com crits, espectacles d’una ànima en ebullició. Dues de les grans propostes internacionals, a la venda Actualment es poden comprar les entrades d’alguns dels espectacles anunciats, fins i tot de dues de les grans propostes internacionals que enguany rep el festival: ‘Mesura per mesura’, de Declan Donnellan i la seva companyia Cheek by Jowl, i ‘Slava’s SnowShow’, d’Slava Polunin. En són en total quinze els títols que el festival ja ha posat a la venda, des d’espectacles esperats pel gran públic fins a propostes adequades per a espectadors fidels al Temporada Alta. ‘Sócrates. Juicio y muerte de un ciudadano’ de Mario Gas, és un dels espectacles amb més projecció. A banda, es poden comprar també entrades per als espectacles ‘El Petit Príncep, el musical’, d’Àngel Llàcer i Manu Guix, ‘Els veïns de dalt’ de Cesc Gay, ‘Terra Baixa i Lluís Homar’, ‘Foot – Ball’ de Cesc Gelabert, ‘Vilafranca’ de Jordi Casanovas, ‘La Carta de Paolo Nani 30/40 Livingstone’ de Sergi López i Jorge Picó. A més, propostes escèniques centrades en la música com ara ‘Guerra’ amb Albert Pla i Fermin Muguruza, ‘Vinicio Capossela’ amb Cabo SanRoque o ‘PaGAGnini’ amb Ara Malikian, com també la nova producció dels ‘Concerts per a nadons – suite nº1 els batecs del cargol’. El concert de Els Pets #trespuntzero De Cambra també té les localitats a la venda a través de la web del festival.	El Temporada Alta es prepara per convertir-se, un any més, en el focus teatral del país amb produccions noves, estrenes catalanes i una programació internacional de referència. El 24è festival posa l’accent a les produccions amb el seu segell i ha col·laborat en la producció de disset muntatges. Després de l’èxit de l’any passat amb espectacles … Continue reading El Temporada Alta estrenarà ‘Bèsties’, el nou muntatge de circ de Baro d’Evel coproduït pel festival →	El Temporada Alta estrenarà 'Bèsties', el nou muntatge de circ de Baro d'Evel coproduït pel festival	news	
https://www.vilaweb.cat/noticies/activada-la-maquinaria-de-les-eleccions-del-27-s/	24/06/2021	El govern català ha aprovat els decrets que activen el procés per a les eleccions al Parlament de Catalunya del 27 de setembre. En concret, ha aprovat el decret de normes complementàries per a la realització de les eleccions i el decret pel qual es regulen les subvencions i el control de la comptabilitat electoral. Tenint en compte la situació de restriccions pressupostàries i la reducció de la despesa no financera de la Generalitat, es mantenen els imports de les subvencions que es van fixar el 2012. El decret de normes complementàries per a la realització de les eleccions al Parlament de Catalunya, conjuntament amb allò que estableix l’Estatut d’autonomia de Catalunya i la Llei orgànica del règim electoral general (LOREG), regula l’administració electoral, els representants de les candidatures, les candidatures, les campanyes, el material electoral, el vot per correspondència, el vot de les persones amb discapacitat visual, els apoderats, els interventors, l’escrutini i els recursos o les gratificacions econòmiques per a les persones que es mobilitzen. El decret també conté els models oficials d’actes, sobres, paperetes, urnes i cabines, i més coses. El decret pel qual es regulen les subvencions i el control de la comptabilitat electoral estableix les subvencions als partits, federacions, coalicions o agrupacions d’electors amb motiu de les eleccions. Aquestes despeses es fixen d’acord amb les regles següents: 16.101,60 euros per escó obtingut; 0,61 euros per vot aconseguit per a cada candidatura que hagi obtingut, com a mínim, un escó; 0,17 euros per a cada elector d’una circumscripció electoral, sempre que la candidatura hagi obtingut com a mínim un escó a la circumscripció i aconsegueixi de formar grup parlamentari, per les despeses originades per la tramesa directa i personal de sobres i paperetes o la propaganda electoral. Manual per als membres de les meses electorals El consell executiu també ha aprovat el Manual d’instruccions per als membres de les meses electorals per a les eleccions al Parlament de Catalunya del 2015. Segons la llei, s’ha de lliurar als membres de les meses electorals un manual d’instruccions sobre les seves funcions, que ha de ser supervisat per la Junta Electoral Central i aprovat pel govern. La Junta Electoral Central ja va donar el vistiplau al Manual a la sessió de l’1 de juliol. El document recull la cronologia de la jornada electoral, les tasques de cadascun dels membres de la mesa i el funcionament de l’escrutini, i concreta què s’ha de fer en cada moment.	El govern català ha aprovat els decrets que activen el procés per a les eleccions al Parlament de Catalunya del 27 de setembre. En concret, ha aprovat el decret de normes complementàries per a la realització de les eleccions i el decret pel qual es regulen les subvencions i el control de la comptabilitat electoral. … Continue reading Activada la maquinària de les eleccions del 27-S →	Activada la maquinària de les eleccions del 27-S	news	
https://www.vilaweb.cat/noticies/barcelona-condonara-la-multa-als-propietaris-de-pisos-turistics-il%c2%b7legals-a-ciutat-vella-si-el-destinen-a-lloguer-social/	24/06/2021	Barcelona (ACN).- L’Ajuntament de Barcelona condonarà el 80% de la multa als propietaris de pisos turístics il·legals amb expedients sancionadors al districte de Ciutat Vella si accepten cedir-lo al consistori per a lloguer social per un període mínim de 3 anys. Passat aquest temps, el propietari podrà allargar el lloguer o pagar el 20% la sanció en efectiu. És una prova pilot que posa en marxa l’Ajuntament a Ciutat Vella per començar a canviar el model turístic de la ciutat. Paral·lelament, el consistori requerirà a les plataformes digitals les dades identificatives de tots els habitatges de lloguer que ofereixen i les multarà tant si no les facilita i com per cada pis que no tingui el registre de la Generalitat. Els propietaris de pisos turístics il·legals a Ciutat Vella que ja tinguin expedients sancionadors oberts es podran acollir a un conveni que engega l’Ajuntament de Barcelona a mode de prova pilot que els permetrà condonar el 80% de la multa sempre i quan cedeixin el pis a la Taula d’Emergències Socials per a lloguer social a famílies vulnerables. La regidora de Ciutat Vella, Gala Pin, ho ha explicat aquest dimarts i ha xifrat en uns 330 els propietaris que d’entrada s’hi podrien acollir. La mesura, es completa amb el pagament del 20% restant de la multa en efectiu o allargant el període de lloguer a la família. Es calcula que la multa, de mitjana, és de 15.000 euros. L’Ajuntament es compromet a lliurar al propietari el pis en les mateixes condicions. És una de les mesures que s’han impulsat des del consistori barceloní per poder lluitar contra els apartaments turístics il·legals a la ciutat, sobretot als barris amb més pressió turística. L’objectiu és fer desaparèixer els habitatges que operin sense llicència i regular l’activitat turística per enfortir ”el dret a l’habitatge”. Així ho ha explicat el tinent d’alcalde de Treball, Economia, i Planificació Estratègica, Gerardo Pisarello, que ha recalcat que volen evitar que Barcelona es converteixi ”en el bressol d’una nova bombolla especulativa després de la del totxo”. La segona mesura que es posa en marxa a Ciutat Vella és una campanya de comunicació perquè siguin els mateixos turistes que puguin denunciar els apartaments il·legals si descobreixen que s’hi han allotjat. D’aquesta manera es vol conscienciar als turistes dels problemes i inconvenients que pot suposar per la ciutadania de Barcelona el fet d’allotjar-se en pisos i per ells mateixos ja que per exemple, perden el dret de reclamació en el cas que tinguin qualsevol problema amb l’allotjament. Fer desaparèixer pisos il·legals de les plataformes digitals En una mesura més àmplia i que afecta tota la ciutat, l’Ajuntament començarà aquesta setmana a enviar els requeriments a les plataformes digitals que ofereixen allotjaments a la ciutat, les més conegudes són Airbnb o Booking, perquè els faciliti les dades dels pisos que es publiciten a les seves pàgines web. En el cas que no les lliurin, l’Ajuntament les sancionarà, i si entre les dades facilitades hi ha pisos sense el registre de la Generalitat de Catalunya en regla, es multarà per cada pis anunciat que no s’hagi retirat de l’oferta. Gala Pin ha recordat que demanar aquestes està previst a la Llei del Turisme i l’objectiu, a banda de lluitar contra els apartaments il·legals és demostrar a aquestes operadores que fan d’intemediàries i que generen grans beneficis amb el turisme a la ciutat, que han d’estar subjectes a la legislació vigent. Gerardo Pisarello ha afegit que hi ha voluntat del govern municipal a tenir ”lideratge públic” en el model turístic de la ciutat, i ha criticat que fins ara, s’ha trobat en una situació de ”desgovern i opacitat”. La transparència és l’objectiu final de les mesures que pretén ”fer emergir una situació que ara no és clara”.	Barcelona (ACN).- L’Ajuntament de Barcelona condonarà el 80% de la multa als propietaris de pisos turístics il·legals amb expedients sancionadors al districte de Ciutat Vella si accepten cedir-lo al consistori per a lloguer social per un període mínim de 3 anys. Passat aquest temps, el propietari podrà allargar el lloguer o pagar el 20% la … Continue reading Barcelona condonarà la multa als pisos turístics il·legals si es destinen a lloguer social →	Barcelona condonarà la multa als pisos turístics il·legals si es destinen a lloguer social	news	
https://www.vilaweb.cat/noticies/santi-vila-el-pressupost-estatal-prova-que-el-model-de-relacio-catalunya-espanya-esta-esgotat/	24/06/2021	El conseller de Territori i Sostenibilitat, Santi Vila, considera que el pressupost de l’estat del 2016 és la prova que el model de relació entre Catalunya i l’estat espanyol s’ha ‘esgotat’. ‘S’ha de repensar de dalt a baix’, ha dit, i ha lamentat que els ministeris de Foment socialistes i populars hagin fet de les inversions en infraestructures ‘un tema polític’ i d’equilibri territorial, sense tenir en compte els aspectes socials. En una entrevista a RAC1, Vila ha dit que s’han posat d’acord en les necessitats ‘urgents’ per a Catalunya però el ministeri les ha dotades ‘insuficientment’. ‘El pressupost és condicionat i marcat per prioritats que no són les nostres’, ha resumit a Catalunya Ràdio. Segons Vila, el pressupost estatal havia de resoldre dèficits que s’havien estancat amb el pas dels anys, i que no s’havia fet amb la determinació que hauria calgut. Pel conseller, és evident que no hi ha hagut manera de reconduir unes necessitats urgents per a remuntar dèficits en infraestructures. ‘Es recullen tots els temes però es doten insuficientment’, ha reblat, i considera que amb les xifres del 2016 ‘d’aquí a 20 anys encara se’n parlarà’. Alhora, troba ‘fatigants’ i ‘improductius’ els processos de negociació amb el govern espanyol. Un govern espanyol ‘entossudit’ en l’alta velocitat El conseller Vila ha criticat que el govern espanyol estigués entossudit a estendre la xarxa d’alta velocitat per tot el territori espanyol, fins i tot a espais on no tenia sentit, amb una partida de 4.000 milions d’euros. Per contra, inverteix 300 milions i prou a la xarxa de rodalia. ‘Aquests fets confirmen que hi ha prioritats desenfocades’, ha dit. Alhora, pensa que la partida destinada als accessos ferroviaris al port no permetrà que siguin una realitat aquesta legislatura i lamenta la ‘paradoxa’ i el ‘coll d’ampolla’ que s’originarà per la manca d’inversions al corredor mediterrani. Unió del tramvia per la Diagonal Quan li han preguntat per la unió dels dos trams del tramvia a Catalunya Ràdio, el conseller ha assegurat que hi havia acord entre la Generalitat i l’Ajuntament de Barcelona, perquè calia donar una ‘solució de continuïtat’ entre Tram Baix i el Tram Besòs. ‘L’emplaçament físic i el mitjà de transport per a fer-ho és una qüestió estrictament municipal’, ha dit en la línia de l’explicació del president de la Generalitat, Artur Mas.	El conseller de Territori i Sostenibilitat, Santi Vila, considera que el pressupost de l’estat del 2016 és la prova que el model de relació entre Catalunya i l’estat espanyol s’ha ‘esgotat’. ‘S’ha de repensar de dalt a baix’, ha dit, i ha lamentat que els ministeris de Foment socialistes i populars hagin fet de les … Continue reading Santi Vila: ‘El pressupost estatal prova que el model de relació Catalunya-Espanya s’ha esgotat’ →	Santi Vila: 'El pressupost estatal prova que el model de relació Catalunya-Espanya s'ha esgotat'	news	
https://www.vilaweb.cat/noticies/pp-i-psoe-recuperen-suports-a-lestat-espanyol-segons-el-cis/	24/06/2021	El PP i el PSOE van recuperant partidaris a l’estat espanyol, segons l’últim baròmetre del CIS, referent al mes de juliol i fet públic avui. Així, el PP pot guanyar les eleccions espanyoles amb un 28,2% dels vots (2,6 punts més que el baròmetre d’abril). El PSOE pot esdevenir la segona força, amb el 24,9% dels vots (0,6 punts més). En canvi, Podem i Ciutadans poden anar de baixa. Podem pot perdre un punt i obtenir el 15,7% dels vots, i Ciutadans, 2,7 punts, amb un 11,1% de vots. Si ara es fessin eleccions al congrés espanyol, Esquerra Unida obtindria el 3,7% dels vots (un 1,1% menys) i quedaria com a quart partit, per davant de CiU i ERC, tot i que aquests dos mantindrien pràcticament el mateix resultat que l’anterior CIS, amb un lleuger augment: CiU (l’enquesta preguntava per la coalició, ara ja trencada) tindria un 3,7% de vots (un 0,1% més) i ERC, un 3,3% (un 0,1% més). La intenció de vot és favorable al PSOE La mateixa enquesta atorga la victòria al PSOE respecte al PP en intenció de vot. Els socialistes obtenen un 17,3% en aquest paràmetre mentre que els populars es queden en el 16%. Podem se situa com a tercera força en intenció de vot amb un 12% mentre que Ciutadans es consolida en la quarta posició amb un 7,7%. Uxue Barkos es manté com a política millor valorada La presidenta de Navarra i dirigent de la formació Geroa Bai, Uxue Barkos, es manté com a líder política més ben valorada, amb un 4,72. A Barkos la segueixen Joan Baldoví de Compromís (3,89), Pedro Sánchez del PSOE (3,84), Alfred Bosch d’ERC (3,66) i Cayo Lara d’EU (3,42). El president del govern espanyol, Mariano Rajoy, es troba entre els líders pitjor valorats (2,61), així com Rosa Díez d’UPyD (2,97), Josep Antoni Duran i Lleida (2,85) o els portaveus del PNB i d’Amaiur al Congrés, Aitor Esteban (3,06) i Mikel Errekondo (3,08). Un govern entre PSOE i Podem és el que més atrau als ciutadans espanyols El baròmetre del CIS del mes de juliol apunta a una coalició entre PSOE i Podem en cas que cap formació aconsegueixi la majoria absoluta. El 21,1% dels enquestats aposten per un govern entre aquests dos partits, l’11,6% per un govern en solitari del PP, el 10,9% per una coalició entre socialistes i Ciutadans, el 10,3% per una entre populars i Ciutadans i el 9,6% per un govern en solitari del PSOE. La desocupació continua essent el principal problema El 78,8% dels enquestats continuen veient l’atur com el principal problema que existeix actualment a l’Estat, seguit de la corrupció i el frau (43,7%), els problemes econòmics (25%), els polítics i els partits (19,1%), la sanitat (11,8%), els aspectes socials (10,7%) o l’educació (8,5%). El 38,2% dels ciutadans espanyols vol un estat autonòmic com l’actual Pel que fa a l’organització territorial, el 38,2% dels ciutadans vol un estat amb autonomia com l’actual, el 18,2%, un estat amb únic govern central sense autonomies, el 14,6% per donar més autonomia a les comunitats autònomes, un 12% per unes comunitats amb menor autonomia que en l’actualitat mentre que un 9,7% dels ciutadans aposta per un Estat que reconegui a les autonomies la possibilitat de convertir-se en estats independents.	El PP i el PSOE van recuperant partidaris a l’estat espanyol, segons l’últim baròmetre del CIS, referent al mes de juliol i fet públic avui. Així, el PP pot guanyar les eleccions espanyoles amb un 28,2% dels vots (2,6 punts més que el baròmetre d’abril). El PSOE pot esdevenir la segona força, amb el 24,9% dels … Continue reading PP i PSOE recuperen partidaris a l’estat espanyol, segons el CIS →	PP i PSOE recuperen partidaris a l'estat espanyol, segons el CIS	news	
https://www.vilaweb.cat/noticies/que-hi-fa-un-filoleg-catala-a-harvard/	24/06/2021	Aquesta pregunta me l’han fet repetidament. La primera vegada va ser al banc, després s’hi van interessar els amics i encara algun familiar despistat i, a hores ara, un any més tard que m’incorporés a Harvard, m’he acostumat a esbossar un somriure innocu cada vegada que algú formula l’interrogant. Fins que hi insisteixen: “No, de debò, què hi fas, allà?”. Sóc investigadora postdoctoral al Departament de Clàssiques de la universitat gràcies a una beca Beatriu de Pinós de la Generalitat de Catalunya. Els candidats a aquestes beques són doctors que provenen de totes les àrees del coneixement, però, pels comentaris que rebo, m’imagino que els meus companys de Medicina es deuen lliurar de donar gaires explicacions als coneguts quan s’assabenten que fan recerca a l’estranger. Potser perquè en el cas de les humanitats és difícil imaginar-se un laboratori amb tecnologies d’última generació que justifiqui el trasllat; però ningú no sembla dubtar de la importància que té per a un científic l’oportunitat de dur a terme una part de la carrera professional en un centre diferent d’aquell on va estudiar per aprendre metodologies noves i altres formes de fer, així com per conèixer els investigadors que lideren el sector o que estan especialitzats en el mateix tema d’estudi. De fet, a Harvard —i gosaria dir que a tota l’àrea de Boston— el postdoc (el doctor que inicia la trajectòria com a investigador) és una figura consolidada i forma part d’un marc de referències compartit. Deu ser dels pocs llocs del món en què sigui qui sigui que et pregunta de què treballes sap què és un postdoc sense que calgui afegir-hi res més. Sense anar més lluny, a Cambridge també s’hi troba el Massachusetts Institute of Technology (MIT) i són moltes les universitats que hi ha a l’àrea metropolitana de Boston que reben investigadors joves d’arreu del món. A més a més, aquestes institucions fan moltes activitats de divulgació de la recerca, com ara els seminaris Soap Box del MIT Museum, molt participatius —els museus de les universitats també donen molta visibilitat a la investigació que s’hi realitza—, les nits de l’observatori del Harvard-Smithsonian Center for Astrophysics o les lliçons magistrals del cicle Science and Cooking de Harvard, en què el curs passat vaig tenir l’ocasió d’escoltar Ferran Adrià.[1] Allà, investigadors i veïns compartim un mateix espai de reflexió i certament, els habitants de Cambridge se senten espectadors privilegiats dels progressos de la recerca que s’hi duu a terme. En efecte, els investigadors postdoctorals de Harvard i del MIT no ocupem una posició desdibuixada entre els estudiants de doctorat i els professors universitaris. Aquí se’ns atribueix una entitat pròpia i les institucions i associacions que hi estan vinculades s’asseguren de donar-nos unes eines perquè ens integrem a la societat nord-americana —alerta amb el xoc cultural!— i perquè accedim a una formació dissenyada expressament per a l’etapa de la carrera en què ens trobem. D’aquesta manera, les famílies que acompanyen els joves investigadors també troben una comunitat que els acull en associacions com la Harvard Students’ Spouses & Partners Association, els Harvard Neighbors o MIT Spouses & Partners Connect, que ofereixen classes de conversa en anglès; grups de pintura, de literatura, d’intercanvi de tradicions culturals; estudi de llengües estrangeres; excursions per la zona… i que solen basar-se en el voluntariat. En general, els grups i clubs a disposició de la comunitat universitària són nombrosíssims. Així mateix, els investigadors postdoctorals rebem cada setmana un correu que ens informa de tallers i d’oportunitats laborals. Per tant, durant el curs passat, a més d’assistir com a oient en un parell d’assignatures relacionades amb el meu projecte, vaig participar en tallers de lideratge, millora del currículum, seminaris sobre pràctiques docents, treball en xarxa (networking) i fins i tot vaig rebre assessorament personalitzat sobre l’enfocament de la pròpia carrera. Es tracta d’una concepció de l’investigador allunyada del model “rata de biblioteca”, el qual no estimula ni valora necessàriament el desenvolupament professional d’aptituds que no es tradueixen de forma evident en resultats de recerca, però que repercuteixen a llarg termini en l’activitat acadèmica i la implicació social de l’investigador dins i fora de la comunitat universitària. És a dir, els exercicis de lideratge no contribueixen de forma directa en l’edició filològica del text que estic preparant, però sí que ajuden a saber fixar-se uns objectius realistes i ambiciosos a curt i llarg termini, a demanar consell a especialistes d’altres àmbits, a superar les dificultats que sorgeixin i encara més a coordinar les persones que col·laboren en el projecte. D’aquesta manera, l’investigador no només s’especialitza en un tema, sinó que explota totes les capacitats que beneficiaran l’exercici de la pròpia activitat professional en una trajectòria investigadora que espera que sigui llarga —malgrat que està preparat per si no ho fos en un moment encara de crisi—. Tot i això, encara hi ha molta feina per fer, atès que bona part de les iniciatives estan enfocades a l’àrea de ciències. És el cas del programa de mentors del grup Harvard Graduate Women in Science and Engineering, del qual de totes maneres formo part assessorant una doctorand de Sociologia. Dit això, el curs que ve estrenarem una secció de Filologia dins delprograma internacional d’assessorament a estudiants de l’estat espanyol que va fundar una altra investigadora de Harvard, la Dra. Zafira Castaño. Personalment, una de les activitats que m’ha omplert més durant aquest curs ha estat la de mentora. Tot el que aprens durant l’etapa de doctorat, els passos que t’han ajudat i els que no repetiries és un llegat que d’alguna manera vols compartir perquè sigui útil a altres persones. És una experiència molt gratificant que m’ha fet reflexionar sobre les lliçons apreses i les decisions preses. Durant els darrers anys com a doctorand a la Universitat de Barcelona vaig veure canvis significatius quant a la concepció del paper de l’estudiant de doctorat amb la creació de l’Escola de Doctorat, la participació a l’escola internacional d’estiu per a doctorands de la LERU (la Lliga d’Universitats Europees de Recerca) o la fundació d’associacions de tercer cicle molt actives. Ho interpreto com una aposta pel mateix model, encara que no conec iniciatives similars pel que fa als investigadors postdoctorals. No voldria que es considerés que la valoració positiva que faig d’aquesta concepció de la carrera investigadora sigui incompatible amb la idea de la “recerca lenta”, que adverteix que la fragmentació del temps que l’investigador/professor universitari pot dedicar de forma efectiva a la recerca dificulta el plantejament de projectes ambiciosos sense pensar en resultats que es puguin publicar de forma immediata i, en les humanitats, encara es fa més palès en la reducció de les anàlisis que requereixen un temps d’observació i de reflexió considerables. Al contrari, penso que, tot i que d’entrada es pugui percebre amb suspicàcia l’activitat que desplega un investigador que s’interessi per aquests temes —efectivament, el temps de formació, d’assessorament, d’exploració de noves maneres de comunicar els resultats de la recerca… poden significar una reducció lleu del temps dedicat a la descoberta científica, a la producció de coneixement—, un cop més es tracta d’una inversió a llarg termini, “lenta”, que afavoreix el creixement professional i personal de l’investigador, alhora que basteix ponts amb els estudiants, els doctorands als quals guia i la societat, en definitiva. I com que no vull que ningú m’acusi d’haver acabat l’article sense contestar-ne la pregunta principal, us diré què hi faig, jo, com a filòloga catalana, a Harvard. Breument: preparo la primera edició filològica i anotada de la traducció catalana que Francesc Alegre va fer de lesMetamorfosis d’Ovidi a les acaballes del s. XV, que compta amb una segona part dedicada a la interpretació dels mites. Treballo amb el professor Richard J. Tarrant, del Departament de Clàssiques, que va publicar una edició crítica de l’obra llatina l’any 2004 per a la col·lecció Oxford Classical Texts, estic en contacte amb investigadors que estudien la història de la traducció a Harvard i compto amb els recursos bibliogràfics inestimables de la Widener Library de la universitat. Això, pel que fa a la recerca. De les vivències d’aquest primer any i del xoc cultural que vaig experimentar en arribar espero parlar-vos-en un altre dia. [1] Reconec que la tria que ha estat feta segons interessos personals i que està allunyada de l’àmbit al qual em dedico perquè es tracta d’activitats adreçades a un públic general.	Aquesta pregunta me l’han fet repetidament. La primera vegada va ser al banc, després s’hi van interessar els amics i encara algun familiar despistat i, a hores ara, un any més tard que m’incorporés a Harvard, m’he acostumat a esbossar un somriure innocu cada vegada que algú formula l’interrogant. Fins que hi insisteixen: “No, de … Continue reading Què hi fa un filòleg català, a Harvard? →	Què hi fa un filòleg català, a Harvard?	news	
https://www.vilaweb.cat/noticies/duran-i-lleida-tancara-la-llista-dunio-per-barcelona/	24/06/2021	Unió ha presentat les llistes i els seus principals candidats per al 27-S. A Ramon Espadaler, candidat a presidir la Generalitat, l’acompanyaran a la candidatura de Barcelona l’ex-fiscal en cap de Catalunya Martín Rodríguez Sol, la fins ara diputada Marta Plana i el portaveu del partit Roger Montañola. I Josep Antoni Duran i Lleida tancarà la llista per a Barcelona. A Girona, la llista l’encapçala el fins ara diputat Xavier Dilmé, seguit de Montse Ricart i Jordi Aurich. A Lleida és l’ex-conseller Josep Maria Pelegrí seguit de Cristina Bosch i Jordi Bolado. I a Tarragona encapçala la candidatura la diputada Anna Soler, i Josep Maria Prats i Antoni Polo l’acompanyen. Les llistes han estat lloades per Espadaler i Duran, que han remarcat el ‘compromís’ amb els valors, ‘el catalanisme’ i ‘la moderació’ dels membres del partit. ‘Tenim el convenciment que les solucions no vindran de posicions extremes i irreconciliables, que es retroalimenten i tensen, sinó que vindran de les forces centrades i centrals, catalanistes com nosaltres, capaços de plantar cara a l’independentisme i a l’immobilisme de l’estat espanyol’, ha reivindicat Espadaler, que ha dit a la resta de formacions que no hi havia ‘exclusives en la defensa del país’. Per la seva banda, Duran i Lleida ha destacat que la d’Unió era ‘una candidatura equilibrada territorialment’ i ‘molt àmplia’ tant sectorialment com professional. ‘És una bona candidatura, molt interclassista. Hi ha assalariats, petits empresaris, professors universitaris, dones emprenedores, dones que es dediquen a casa seva. És una llista que té molt bons caps i que té ingredients humans molt importants’, ha destacat. No investirà ‘un president que declari la independència’ Espadaler i Duran han volgut deixar clar que veien Unió lluny d’investir president Artur Mas després del 27-S. ‘No farem un president que declari la independència’, ha sentenciat Espadaler. Duran ha recordat que CiU s’havia trencat per les posicions sobre la independència i que aquell mateix motiu continuava existint per no governar amb una força que proposava una DUI. El líder d’Unió també ha considerat ‘un despropòsit i una falta de sentit democràtic’ el fet de voler emprendre la separació d’Espanya i ‘trencar el país’ només amb seixanta-vuit diputats sobiranistes.	Unió ha presentat les llistes i els seus principals candidats per al 27-S. A Ramon Espadaler, candidat a presidir la Generalitat, l’acompanyaran a la candidatura de Barcelona l’ex-fiscal en cap de Catalunya Martín Rodríguez Sol, la fins ara diputada Marta Plana i el portaveu del partit Roger Montañola. I Josep Antoni Duran i Lleida tancarà la … Continue reading Duran i Lleida tancarà la llista d’Unió per Barcelona →	Duran i Lleida tancarà la llista d'Unió per Barcelona	news	
https://www.vilaweb.cat/noticies/lespai-dexposicio-lespai-de-vida/	24/06/2021	Es torna a parlar del MACBA, però no per censures monàrquiques o per ingerències polítiques, sinó perquè hi ha un nou director. El nomenament de Ferran Barenblit i la il·lusió o l’esperança amb què l’hem rebut alguns davant de les catàstrofes ocorregudes en els darrers temps al museu, potser hagi impedit que s’hagi subratllat tal com es mereix l’exposició Espècies d’espais, que ha comissariat Fede Montornés. No hi fa res, l’exposició estarà oberta fins a finals de gener del 2016. I hi haurà temps de tornar-hi. Ara, que hem tornat a sentir veus que clamen contra la presumpta impenetrabilitat de l’art contemporani, i dels seus “curators”, potser caldria visitar la mostra del MACBA per posicionar-se. A alguns ens fa mandra, és veritat. Que la societat accepti com a normal el llenguatge críptic de la ciència, de la medicina, de l’administració pública i fins i tot dels manuals d’instruccions dels electrodomèstics, però que quan entra a un museu vulgui que tot sigui planer, cent per cent digerible, no deixa de ser enervant. No fa massa ja explicava que l’art requereix d’esforç (amb un text de títol potser provocador: “El arte debe doler, perezosos”), a no ser que vulguis només posar cara d’entendre-ho tot, com en un partit de futbol, on tots podem fer d’entrenador, però mai no guanyem cap copa. L’exposició Espècies d’espais és, al meu entendre, una esplèndida manera de comprendre la complexitat d’un projecte curatorial. I amb uns resultats per mi molt suggeridors. D’on prové aquesta complexitat? De la necessitat de conciliar una idea —unes idees— amb un recorregut visual i objectual; de la necessitat que aquesta conciliació permeti lectures diferents, de vegades distintes, sinó divergents, segons qui mira i qui pensa; de la necessitat que les obres que componen l’exposició s’enriqueixen sobre la base d’una estratègia certament arriscada, sense perdre la seva “virginitat”, per uns, o perdent-la del tot per mitjà del seu diàleg amb d’altres obres que conformen el relat visible i intel·lectual, per uns altres. Això, i molt més. La idea de l’exposició gira a l’entorn del llibre homònim de Georges Perec. Però per veure l’exposició, és necessari haver llegit el llibre? Jo no ho he fet. I he percebut unes idees que provenen de les obres, de cadascuna d’elles, del conjunt determinat de peces que conformen l’exposició, de la seva distribució en l’espai del museu. Si hagués llegit el llibre de Perec, hagués vist d’altres coses, hagués interpretat coses noves o diferents? Probablement. És com si un veu una pel·lícula que és l’adaptació d’una obra literària: indefectiblement, els qui hauran llegit el llibre i els qui no l’hauran llegit tindran una percepció diferent del film, totes vàlides. En el cas de l’exposició del Fede Montornés es perceben dos espais molt clars, el més sorprenent és el dedicat a l’espai privat on l’equip d’arquitectes MAIO ha parcel·lat les sales del MACBA en uns subespais que permeten una mirada nova i excepcional sobre el museu. És tan difícil treure al museu d’art contemporani de la impostura del “cub blanc” i, quan això passa, els resultats són tan rics, sobretot quan es fa amb criteri, és clar. Aquesta parcel·lació de l’espai museístic per adaptar-se a les espècies d’espais representats permet un diàleg entre les obres munífic, i un diàleg entre les obres i la pròpia estructura arquitectònica (que passa a ser obra) més munífic, encara. Aquesta intervenció sobre el museu és més radical, no en mesura, però sí en metàfora en l’obra de Luz Broto: no us perdeu el forat a banda i banda, petit, però singular que l’artista ha practicat sobre un mur del museu. Un forat sobre un mur, no d’un museu qualsevol, sinó sobre un museu que necessita urgentment obrir vies de debat entre l’interior i l’exterior. No puc deixar de subratllar que, com a professional, però sobretot com a usuari d’exposicions, m’encanta la barreja de formats, d’obres, de procedències. Pintures (quina meravella el petit però tan intens Richter!), instal·lacions (l’assamblage de Pep Duran), vídeos, obres interactives (com la del Serafín Alvárez, el món postmodern adaptat a les lògiques museístiques), fotografies (Humberto Rivas cada vegada em sembla més gran i gran i gran!)… Que en una mateixa exposició convisquin obres del gran Fontana (la representació de l’espai en l’òrbita de la gran tradició artística) amb obres del gran Ibáñez (el dibuixant gràfic, el creador del 13, rue del Percebe) em sembla gratificant. Que no sempre ha d’oferir-se aquesta mixtura, és cert, però negligir-la pels costums encartonats del sector és una pèrdua. L’artista dels segles XX i XXI viu en la mateixa societat que nosaltres i fer veure que està o ha estat aïllat en un món sagrat de la cultura és un error o, pitjor i tot, un engany. He de confessar que hi ha dues peces que em van meravellar, potser perquè són de dos artistes que em captiven de fa temps: la de l’Ignasi Aballí i la de la Dora Garcia. Totes dues al·ludeixen a un espai final, que t’interroga i es fa misteri perquè no veus la seva prossecució. Una menció especial per la porta verda de la Dora; ella ja em perdonarà l’atreviment, però la seva porta que no condueix enlloc (o a tants i tants llocs de l’intel·lecte) em recorda un dels meus breus poemes del llibre “Pensacions”, un que porta per títol “Meta(física)” i que diu: “Darrera de la porta hi ha l’infinit. Y, ¿detrás del espejo? El azogue, poco menos, mucho más.” Bé, el debat sobre la mediació continuarà. I hi haurà persones que continuaran posant en qüestió la feina del comissari, com si les obres d’art, les del passat i les d’ara, tinguin una sola interpretació, permetin una sola mirada. No passa res. Mantindrem el diàleg si no la discussió tan amunt com puguem. Mentrestant, em permeto recomanar Espècies d’espais: és una exposició en la que es donen tots els factors per a entendre la complexitat del treball del curador i, segons la meva modesta opinió, per comprovar que un projecte difícil pot reeixir amb escreix. Nota Bene: No seria coherent amb mi mateix si no recordés, amb tot l’èmfasi que l’escriptura pugui donar, que el projecte del Frederic Montornés va néixer com un encàrrec de l’equip conformat per Valentin Roma i Paul B. Preciado. Forma part, per tant, del llegat d’aquests dos professionals que van ser acomiadats del MACBA, vés per on, per fer bé la seva feina. Podeu llegir aquesta o altres reflexions al blog Pensacions, de Joan M. Minguet.	Es torna a parlar del MACBA, però no per censures monàrquiques o per ingerències polítiques, sinó perquè hi ha un nou director. El nomenament de Ferran Barenblit i la il·lusió o l’esperança amb què l’hem rebut alguns davant de les catàstrofes ocorregudes en els darrers temps al museu, potser hagi impedit que s’hagi subratllat tal … Continue reading L’espai d’exposició, l’espai de vida →	L’espai d’exposició, l’espai de vida	news	
https://www.vilaweb.cat/noticies/temporada-otel%c2%b7lo-otel%c2%b7los-a-peralada/	24/06/2021	El passat cap de setmana van coincidir, a l’emblemàtic Festival de Peralada, dues versions d’Otel·lo: el de Verdi i l’original de William Shakespeare. La primera, sota la batuta de Paco Azorín i la segona dirigida pel reusenc Francesc Cerro-Ferran. Jordi Vilaró els ha vist i ens en parla a Núvol: Per a molts, ‘Otel·lo’ de William Shakespeare representa la tragèdia de Iago, ja que es considera que el pes del drama recau damunt d’aquest personatge més que no pas sobre la seva principal víctima (Otel·lo). Iago és una ombra deformada, un reflex esguerrat dels seus antagonistes, Otel·lo, Desdèmona i Càssio, tres personatges que comparteixen un tret comú: una particular visió innocent del món que els envolta; tots tres creuen cegament allò que desitgen i per allò que lluiten, sense ser capaços d’albirar més enllà dels límits de la seva recta moral. Aquest tret els debilita a ulls d’aquell que es veu reflectit en ells en tota la seva deformitat moral –com Ricard III fa amb la cort que l’envolta– i que per mitjà d’una progressiva despersonalització de tots ells, els acabarà finalment destruint (no debades W.H. Auden afirmava que Iago envejava als que volia destruir). Com enginyosament suggereix Harold Bloom, Iago és la creació negativa d’Otel·lo, un àngel caigut que com Llucifer és bandejat per Déu a favor de Jesucrist; Otel·lo-déu de la guerra bandejarà el seu expert lloctinent en favor de l’inexpert, però agraciat i intel·lectual Càssio. Les conseqüències d’aquesta elecció no es faran esperar i el satànic Iago menysprearà les seves víctimes, en banalitzarà els seus desitjos i n’explorarà les esmentades febleses per tal de destruir-los per mitjà d’un meravellós i pervers joc d’aparences. La ironia tràgica que Shakespeare maneja és magistral: el honest Iago i el Iago’s honestity circula tothora en boca de les seves futures víctimes mentre ell ordeix la xarxa d’enganys que els ha d’atansar a la destrucció. Iago, de fet, confessa ja de bon començament la base racional del seu masterplan: I am not what I am, diu pràcticament a l’inici del primer acte en una clara i deliciosa perversió dels mots de Sant Pau: “Per la gràcia de Déu sóc el que sóc” (1a epístola de Sant Pau als corintis, cap. 15 vers. 10). L’Otel·lo d’Arrigo Boito (llibretista) i Giuseppe Verdi, però, tindrà algunes varicacions substancials respecte a l’original shakespearià. El principal tret que diferencia els dos Otel·los és que el motiu de la destrucció que genera Iago serà molt més clar en l’obra de Verdi que en la de Shakespeare. Amb Verdi podrem afirmar que la famosa motiveless malignity de Iago que exposava Samuel Coleridge quedarà resolta[1]. Abans que res, però, cal recordar que l’Otel·lo de Shakespeare, en el fons, prové de les al·legories medievo-renaixentistes que proporcionaven les Morality Plays angleses, concretament Iago s’acostaria –de manera més sofisticada, això sí– a la personificació de la figura del Vici, passat, si es vol, pel sedàs més elaborat del personatge de Barrabàs, de The Jew of Malta, de Christopher Marlowe. Tanmateix, el Iago de Verdi i Boito és diabòlicamentromàntic, és a dir, hi intervindrà en la seva gènesi conceptual la relació amb déu i el cosmos. Tal com el mateix personatge exposarà diàfanament en el seu famósCredo, Iago serà malvat perquè déu és malvat, diabòlic, i, per tant, el déu de bondat en què creu la societat que admira Otel·lo, Desdèmona i Càssio simplement no existeix. Així, més enllà dels seus plans contra els tres personatges esmentats, Iago expressa una profunda ira per la manca de sentit de l’univers, per una buidor còsmica insofrible, ira, no cal dir-ho, del tot inexistent en el personatge shakespearià. De fet, les justificacions dramàtiques de Iago –sospita d’infidelitat de la seva dona amb Otel·lo, bandejament de la lloctinença militar a favor de Càssio– no tenen cap pes a l’òpera en comparació amb l’esmentada justificació del Credo. Posats a comparar els Iagos amb d’altres personatges, si el Iago shakespearià es pot veure com un Ricard III refinat o com un Pròsper –La tempesta– negatiu, aquesta ira oculta del Iago verdià, aquest nihilisme avant la lettre, més aviat l’acostaran cap al capteniment existencial del Càssius de Juli Cèsar. Seguint aquesta plena línia romàntica, doncs, la puresa de l’amor de Desdèmona i Otel·lo i la seva destrucció física –no espiritual, malgrat tot– focalitzarà l’òpera de Verdi per damunt del personatge central de l’obra de Shakespeare que, com he apuntat, és Iago. I a Peralada hem tingut la sort de poder acarar els dos Otel·los de manera quasi seguida (dies 1 i 2 d’agost). L’òpera de Verdi ha estat un autèntic encert des de tots els punts de vista possibles. Una autèntica delícia de muntatge. Difícilment avui dia hi ha un tenor més adequat per al rol d’Otel·lo que Gregory Kunde (a l’espera, això sí, del que ofereixi Jonas Kaufmann el 2017 a la ROH): amb una imponent presència escènica, una potència de veu adient per al rol verdià més complicat i un bell fraseig, Kunde forma la parella perfecta amb el sempre expressiu i dramàtic Carlos Álvarez (Iago), qualitats del baríton andalús a les quals cal afegir una també potent i alhora bella i timbradíssima veu (déu n’hi do quins legatos!) Més irregular en aquest sentit em va resultar la Desdèmona d’Eva-Maria Westbroek. La força d’una potentíssima veu de soprano dramàtica com la de la cantant holandesa no em va convèncer per a una tessitura lírica com la de Desdèmona i la seva veu em va semblar en molts moments massa spintada pel que fa a potència i tímbricament poc refinada. Pel que fa a la direcció escènica, en línies generals un encert l’escenografia sòbria i funcional de Paco Azorín, escenari on fins i tot el lleó gegantesc venecià (excés escènic habitual en Azorín) no molestava gaire. També va resultar un encert la personificació de la maldat de la mà dels silenciosos i simbòlics soldats de Iago (semblantment a la personificació de la mort a la cèlebre Traviata de Willy Decker de 2006). Això sí, una única objecció: el joc simbòlic que Iago-Álvarez va dur a terme amb els seus esmentats esbirros en el mateix moment que Otel·lo-Kunde cantava la gran ària Dio, mi potevi scagliar va embrutar l’escena d’allò més, distraient visualment el públic en un dels moments més intensos de l’òpera. Amb tot, com dic, el muntatge va resultar globalment excel·lent. La direcció musical de Riccardo Frizza correctíssima amb una orquestra i cor del Gran Teatre del Liceu que van estar a l’altura del difícil repte d’interpretar amb la força adient el Verdi més wagnerià. Una òpera, doncs, espectacular, un autèntic bombó per a qualsevol bon paladar musical. Francesc Cerro-Ferran, en la línia del que ha presentat les dues darreres temporades al Teatre Fortuny de Reus, va fer una adaptació particular de l’Otel·lode Shakespeare en què, tot suprimint alguns personatges i passatges, va mantenir el moll de l’os del drama i va oferir una intensa lectura dramatitzada de l’obra a través de les variades veus que oferien Sergio Caballero (Roderigo), Joan Carreras (Iago), Josep Julien (Otel·lo), Marta Marco (Desdèmona) i Santi Ricart (Càssio). Dues hores de lectura/interpretació sense interrupció ni davallada de la tensió dramàtica, llevat d’aquells breus moments en què es projectaven imatges acompanyades de música que suggerien diversos estats d’ànim dels personatges i alhora separaven les diferents escenes de l’obra. El repte sens dubte era majúscul atesa la dificultat del text i les limitacions que, en el fons, imposa un format d’aquestes característiques. Deixant Roderigo de banda, ja que el seu personatge és el de menys relleu dels cinc esmentats, Joan Carreras broda un Iago absolutament extraordinari, pletòric pel que fa als trets que aquest personatge ha de tenir: maldat, ira, astúcia i sentit de l’humor. Unmultifacetisme que Carreras va dur a terme amb aquella aparent naturalitat que només saben mostrar els grans actors. Al seu costat, però, Josep Julien va interpretar un Otel·lo mancat de relleu. Més enllà de l’esforç evident i remarcable que l’actor va abocar per mostrar una ira permanent del personatge, i endut per la potència d’una veu de quasi baix-baríton, el seu Otel·lo, com dic, no va tenir el cromatisme que justament el personatge requereix en els diferents moments anímics que passa al llarg de l’obra i el seu to permanentment irritat, afegit a un altíssim volum que difíclment admetia matisos, malauradament van desdibuixar força el personatge. Tanmateix Marta Marco va interpretar una magnífica, expressiva i vital Desdèmona, mentre que el Cassio de Santi Ricart va quedar relegat a un paper-comparsa semblant al de Roderigo, tot i que aquest personatge shakespearià té més relleu del que l’actor va mostrar. Tot amb tot, aquestes irregularitats esmentades no desmereixen una encomiable tasca creativa i interpretativa, i ofereixen una visió ben diferent de l’obra –més íntima i intensa– respecte a les versions escenificades convencionals. [1] Els més cinèfils podeu observar com a Batman, The Dark Night, Christopher Nolan va projectar plenament aquesta motiveless malignity de Iago en el personatge de Joker que tan bé va saber interpretar el malaguanyat Heath Ledger.	El passat cap de setmana van coincidir, a l’emblemàtic Festival de Peralada, dues versions d’Otel·lo: el de Verdi i l’original de William Shakespeare. La primera, sota la batuta de Paco Azorín i la segona dirigida pel reusenc Francesc Cerro-Ferran. Jordi Vilaró els ha vist i ens en parla a Núvol: Per a molts, ‘Otel·lo’ de William … Continue reading Temporada Otel·lo: Otel·lo(s) a Peralada →	Temporada Otel·lo: Otel·lo(s) a Peralada	news	
https://www.vilaweb.cat/noticies/en-marxa-el-dispositiu-electoral-per-al-27-s/	24/06/2021	Un total de 5.510.713 catalans són cridats a les urnes el 27 de setembre, segons dades del cens provisional que ha fet públiques la consellera de Governació, Meritxell Borràs. Respecte als comicis de l’any 2012 hi ha 96.944 electors més. Els ciutadans podran revisar el cens entre el 10 i el 17 d’agost, que es publicarà definitivament l’1 de setembre. Aquell mateix dia també es proclamaran formalment al Diari Oficial de la Generalitat les candidatures electorals. Del total d’electors, 4.124.254 són de la circumscripció de Barcelona (dels quals, 151.131 són registrats a l’estranger), 510.820 a la de Girona (15.214 a l’estranger), 313.729 a la de Lleida (14.598 a l’estranger) i 561.910 a la de Tarragona (14.590 a l’estranger). Sobre el total, 164.240 persones votaran per primera vegada en unes eleccions al Parlament de Catalunya i hi ha un total de 195.533 residents a l’estranger amb dret de vot. Prioritat comunicativa, els residents a l’estranger Per al govern, una de les prioritats comunicatives és facilitar tota la informació als residents a l’estranger, que ja poden sol·licitar el vot per correu, i tenen de temps fins el 29 d’agost. A les eleccions del 2012, només el 6,7% d’aquests electors va exercir el dret de vot. El govern sospita que si aquesta xifra baixa de participació és, en gran mesura, pels entrebancs amb què es van trobar: ‘És necessari que garantim que votin amb normalitat. Per part nostra no serà, farem que tinguin tota la informació i que puguin anar a votar amb temps’, ha dit Borràs, que ha deixat clar que l’executiu català no volia ‘ni pensar’ que l’estat espanyol hagués volgut ‘torpedinar’ en el passat el vot d’aquests ciutadans. Servei d’informació multicanal Per informar els ciutadans sobre els tràmits relacionats amb el procés electoral, el govern ha activat un seguit de canals, en què també podran formular dubtes. La web Parlament2015.cat inclou el calendari electoral, la composició de les juntes i set vídeos didàctics sobre el vot per correu, el vot per a persones invidents i discapacitades i el vot per a persones que resideixen temporalment o permanent a l’estranger. També hi haurà un centre d’atenció telefònica disponible de vuit del matí a set del vespre, al número 935 515 990. D’una altra banda, el 012 facilitarà informació del procés electoral. Una de les novetats passa per l’activació d’un servei de missatgeria gratuïta a través de l’aplicació mòbil Telegram. Les xarxes socials hi tindran un paper destacat, sobretot a través dels comptes de Twitter de Governació i Casals Catalans. Alhora, el govern impulsarà aquesta setmana una campanya institucional que es difondrà a través dels mitjans de comunicació i cartells exteriors. Incidirà en el cens electoral, el vot per correu i per a invidents i la campanya pròpiament dita sobre el 27-S. La consellera Meritxell Borràs ha dit que, en cap cas, aquests suports comunicatius al·ludirien al caràcter plebiscitari de la cita, perquè eren unes eleccions convocades amb tota normalitat.	Un total de 5.510.713 catalans són cridats a les urnes el 27 de setembre, segons dades del cens provisional que ha fet públiques la consellera de Governació, Meritxell Borràs. Respecte als comicis de l’any 2012 hi ha 96.944 electors més. Els ciutadans podran revisar el cens entre el 10 i el 17 d’agost, que es … Continue reading El govern engega el dispositiu electoral per al 27-S →	El govern engega el dispositiu electoral per al 27-S	news	
https://www.vilaweb.cat/noticies/carta-oberta-a-oriol-junqueras/	24/06/2021	Gràcies Oriol. Aquest dilluns s’han convocat eleccions. El 27-S ja no és un data virtual o simbòlica. Ja tenim totes les dades. Sabem què ens hi juguem, sabem què podem assolir i què podem perdre. Hi arribem amb tres blocs ben definits: – el bloc del sí, representat per dues llistes, ‘Junts pel Sí’ amb CDC i ERC com a forces centrals i la CUP. – el bloc del no, amb tres ofertes de l’espai de dretes (PP, Ciutadans i UDC) i una de l’esquerra tradicional (PSC). – la nova oferta de l’esquerra alternativa, que va passant de l’ambigüitat al no, i que aplega un conjunt de forces noves i velles (Podem, ICV, EUiA, independents…). La convocatòria és ordinària però les eleccions són del tot extraordinàries. Serà moment per a fer el primer pas ferm cap a la plena llibertat. Per això hem de ser més autoexigents que mai, per això hem de mostrar el màxim respecte per les opcions i les posicions contràries al nostre projecte emancipador. És curiós, en qualsevol cas, que qui més hagi contribuït a convertir en plebiscitàries les pròximes eleccions hagin estat els components dels dos blocs contraris a la independència. Ells i l’estat espanyol mateix amb amenaces creixents i recurrents, amb l’ús i abús del vot de la por, recurs clàssic, però, a hores d’ara, diria que precipitat. Que no n’haurem d’esperar, doncs, d’uns i d’uns altres durant les setmanes que ens separen del 27S? Però, deixem de banda què facin els nostres adversaris i concentrem-nos, si et sembla bé, en el fet que ens correspon, en què hem de fer bé, millor que mai, per afrontar el repte amb reals possibilitats d’èxit. Deixa’m primer que repassi com hem arribat fins aquí. De les tres hipòtesis formulades a priori per a resoldre correctament l’equació unitat-diversitat, hem acabat triant la més complexa, potser també la més fràgil. Ni la suma intel·ligent de tres opcions (CUP-CDC-ERC) separades però amb compromís comú públic i ferm, ni la llista conjunta de les tres forces, un cop descartat l’artifici poc afortunat de la llista sense polítics. El President Mas, emparat a l’última ràtio de la seva exclusiva capacitat per a convocar eleccions, ha forçat el 2+1 fent l’abraçada de l’ós a ERC i facilitant el camí en solitari, però desitjat prèviament, de la CUP. Això sí, costa d’entendre i d’admetre que l’acord CDC-ERC exclogui una coalició més ample, diversa i potent, tot limitant la presència d’unes altres forces a una incorporació individual gestionada per totes dues forces però sense afegir sigles i representació formal de, per exemple, Més o dels nous arribats de DC sorgits de la crisi a UDC. Espero que m’entenguis si dic que és una renúncia incomprensible que empobreix innecessàriament l’ambició màxima i col·lectiva que hauríem de mostrar en aquest moment decisiu. De fet, encara som a temps de rectificar. I no parlo de persones ni de llocs a la llista. N’hi hauria prou de formalitzar la coalició a quatre, o a cinc, o a sis, afegint les formacions polítiques que ho expressin com a voluntat pròpia, tot assumint els drets i deures inherents a la condició de membres de la gran coalició resultant. En les actuals condicions ERC es fa responsable tot sol de l’acord a dos amb la representació del centre-dreta català. Del tot legítim, del tot justificat per l’objectiu compartit, però que no hauria d’implicar renúncies de cap mena, ni constituir cap hipoteca de futur. Un acord, per cert, encara menys païble si la llista, oh sorpresa!, inclou personatges com ara Germà Gordó, el paradigma de la pitjor i més fosca imatge de la CDC dels negocis, el Palau i el 3%. La diversitat real i completa del sobiranisme, incloent les esquerres catalanes, era imprescindible per a reclamar el vot a una llista de matriu i majoria convergent. I era també un pas clar en el camí de construcció de la gran esquerra catalana, el projecte que vull creure que continuem compartint. Al model actual, en canvi, hi ha un potencial implícit, estratègic, que no podem ni volem menystenir. Si s’acabés imposant la deriva cap a un hipotètic ‘Partit Nacionalista Català’, trencaríem, aleshores sí, el projecte compartit de l’esquerra catalana que va néixer, encara que fos embrionàriament, amb l’acord per a les eleccions europees del 2014. I espero, doncs, que comparteixis, encara que sigui en silenci obligat, la meva, i de tants altres, inquietud. Una inquietud que no s’ha d’identificar amb cap indici de tebior o feblesa. El meu, el nostre, compromís es manté intacte i exigent. Ens implicarem a fons en la tasca comuna de treballar per a la victòria electoral el 27S i per fer-vos costat en tot moment i circumstància. En tot cas, la llista del ‘Junts pel Sí’ és ara ja la bona, la que ens ha de dur a l’èxit col·lectiu, la que hem de considerar una fórmula més adequada al propòsit compartit d’obtenir uns resultats guanyadors i suficients. I l’endemà, espero, podrem treballar plegats per reequilibrar en la direcció adequada el binomi unitat-diversitat. Un binomi que serà posat a prova de forma repetida i exigent i que demanarà totes les energies, tota la implicació de la societat catalana en la seva màxima pluralitat i capacitat inclusiva. Una abraçada, tots els ànims i, per descomptat, tot el nostre suport actiu fins el 27-S i enllà. Ernest Maragall i Mira	Gràcies Oriol. Aquest dilluns s’han convocat eleccions. El 27-S ja no és un data virtual o simbòlica. Ja tenim totes les dades. Sabem què ens hi juguem, sabem què podem assolir i què podem perdre. Hi arribem amb tres blocs ben definits: – el bloc del sí, representat per dues llistes, ‘Junts pel Sí’ amb CDC … Continue reading Carta oberta a Oriol Junqueras →	Carta oberta a Oriol Junqueras	news	
https://www.vilaweb.cat/noticies/dolors-bassa-dimitira-com-a-secretaria-general-dugt-a-la-demarcacio-de-girona-per-anar-a-la-llista-de-junts-pel-si/	24/06/2021	La secretària general d’UGT a les comarques gironines, Dolors Bassa, dimitirà quan moment les llistes per a la campanya electoral del 27-S es confirmin i s’oficialitzi que ocupa el número 4 de la candidatura de Junts pel Sí. Dolors Bassa és la màxima dirigent d’UGT a la demarcació des del 2008, tot i que abans ja havia ocupat diversos càrrecs al sindicat al qual ha estat estretament vinculada durant quinze anys. Bassa ha enviat una carta als delegats i afiliats explicant-los els motius que l’han portat a prendre la decisió. ‘El nou repte implicarà dedicació i il·lusió i treball per a un objectiu, que és el que em dictamina el cor en aquests moments, per fer un país nou, socialment just’, exposa. Dolors Bassa dimitirà del seu càrrec quan les llistes siguin oficials i comenci la campanya electoral del 27-S. La sindicalista ocuparà el número 4 de la candidatura de Junts pel Sí a les comarques gironines, una llista que encapçala Lluís Llach. Dolors Bassa forma part activa de l’UGT des del 2000. Ha ocupat diferents càrrecs a les comissions executives des de 2005 fins que, amb la marxa del Camil Ros al secretariat nacional de Catalunya, va assumir la secretaria general el febrer del 2008. Des de llavors, ha estat la màxima dirigent del sindicat a la demarcació, càrrec que ha revalidat en dos congressos (maig 2009 a Lloret de Mar i juny 2014 a Figueres) . Per exposar els motius que l’han portat a prendre aquesta decisió, ha enviat una carta a tots els delegats sindicals i als afiliats. En la carta, expressa que és un moment excepcional tant a nivell social com política i, per això, ha seguit ‘el que li diu el cor’, que és implicar-se en la construcció d’un nou país. ‘Els que em coneixeu sabeu que he defensat i reivindicat les millores laborals i socials per a la classe treballadora amb vehemència i honestedat perquè hi crec, però també sabeu que sempre he tingut clar que la part social i nacional d’un país és un tot, són les dues cares d un mateix objecte’, comença explicant Bassa. Així, explica que ha decidit ‘fer un pas al costat i acceptar anar a una llista per les eleccions al Parlament de Catalunya’. ‘És per això que decideixo dimitir del càrrec de secretària general de l’UGT de comarques gironines, així com de les representacions que em van ser encomanades derivades del càrrec, perquè entenc que en una llista política, amb l’expressió d’una manera determinada de veure el país, només estaria representant una part de vosaltres i no a tots, i no seria honrat per part meva continuar exercint la vostra representació’, afegeix. Conclou assegurant que seguirà estant vinculada al sindicat, com a afiliada i com a delegada del seu centre de treball. ‘El nou repte, també, implicarà dedicació i il·lusió, treball per un objectiu, que és el que em dictamina el cor en aquests moments, per fer un país nou, socialment just, i treballar per a que totes les persones treballadores hi siguin reconegudes, per una justícia social a l abast de tothom i per a que tots els drets siguin el més universals possible’, detalla Bassa que s’acomiada convençuda que els indicat ‘continuarà fent camí’ perquè tothom hi és important però ningú imprescindible.	La secretària general d’UGT a les comarques gironines, Dolors Bassa, dimitirà quan moment les llistes per a la campanya electoral del 27-S es confirmin i s’oficialitzi que ocupa el número 4 de la candidatura de Junts pel Sí. Dolors Bassa és la màxima dirigent d’UGT a la demarcació des del 2008, tot i que abans … Continue reading Dolors Bassa dimitirà de secretària general d’UGT a la demarcació de Girona per anar a la llista de Junts pel Sí →	Dolors Bassa dimitirà de secretària general d'UGT a la demarcació de Girona per anar a la llista de Junts pel Sí	news	
https://www.vilaweb.cat/noticies/pero-aixo-de-debo-que-es-europa-les-condicions-desesperades-dels-migrants-a-calais/	24/06/2021	A mesura que el sol es posa a Calais, les tanques de filferro es retallen amb la llum del capvespre, fent una ombra sobre el creixent camp de migrants conegut com “New Jungle”. A través de l’espessa mala herba del que abans era un abocador industrial, s’estenen en la distància carpes i estructures de lona. Són les cases improvisades que presten actualment refugi a més de 3.000 persones. A l’altre costat de la tanca, els cotxes i camions fan cua cap a l’Eurotunnel i el port de Calais -que marquen la vora nord de la zona Schengen, l’espai on la gent es pot moure lliurement a través de gran part d’Europa. Mentre el primer ministre britànic, David Cameron, expressa la seva ‘gran simpatia cap als turistes’, el nombre de morts a Calais segueix augmentant en silenci. Un migrant va morir el 28 de juliol quan intentava arribar al Regne Unit. Va ser el novè en perdre la seva vida en la ruta Calais-Dover entre juny i juliol . El mateix Cameron ha promès que el govern del Regne Unit farà tot el possible per fer front a aquesta situació, però quan veus el campament de Calais, tot pren una altra dimensió i es fa evident l’abast d’aquesta crisi humanitària. Nosaltres hem fet dues visites a Calais per entrevistar als residents del campament amb l’intenció d’explicar les desesperades condicions en què viuen. I és evident que el filferro no és cap solució. Després de veure el que està passant només podem dir que els governs britànic i francès tenen una responsabilitat sobre la situació d’aquesta gent que simplement no poden defugir. La vida a Calais “Quan vaig arribar per primera vegada a ‘la selva’, em vaig preguntar a mi mateix: ’però és això realment Europa’. Qui parla així és Ilyas, un migrant sudanès que ara viu en aquest camp de Calais, la família del qual va ser assassinada per la milícia Janjaweed. Parlem amb Ilyas a la “cuina” rudimentària que fa servir per preparar el menjar -de fet una carpa polsegosa apuntalada amb branques, sense ni un lloc per emmagatzemar els aliments de manera segura. Igual que molts altres migrants ell havia fet el difícil camí cap a Europa, a través del desert del Sàhara -on tres dels seus companys de viatge van morir. I després encara va haver de fer el viatge en vaixell , un viatge igualment mortal a través de la Mediterrània. Un amic d’Ilyas ens va ensenyar un vídeo inestable que ell mateix havia fet amb el seu telèfon durant la travessia marítima de vuit dies, aquest cop des d’Egipte cap a Itàlia. ‘No teníem gens d’aigua durant tres dies’, va explicar, mentre fullejaja el seu telèfon per mostrar-nos també algunes imatges més boniques; d’amics i de la família, allà en el país que es va veure obligat a abandonar. Els seus problemes, però, no van acabar quan van arribar a territori europeu, després de superar el Sàhara i la Mediterrània. Molts dels migrants que vam conèixer a Calais van desembarcar a Itàlia i van ser abandonats per les autoritats. Els homes joves i capaços, en particular, s’estaven en els campaments de refugiats molts pocs dies. Els abandonaven ràpid i molts d’ells acabaven sense llar i patint fam als carrers d’Itàlia. Una Itàlia que lluita per fer front a l’arribada d’una enorme quantitat de persones. Una Itàlia on alguns d’ells ens van explicar que les autoritats els recomanaven de forma explícita que viatgessin cap al nord, a Alemanya i a Gran Bretanya. Alguns ens van explicar i tot que els mostraven mapes amb la ruta que havien de fer. D’aquesta manera és com una petita minoria dels 137.000 immigrants que han arribat a Europa en el que portem d’any han acabat a Calais, en la boca de l’Eurotunnel. ‘The New Jungle’ -amb una àrea de menys d’un quilòmetre quadrat- és el lloc on milers d’immigrants viuen en unes condicions deplorables que simplement no compleixin amb els mínims estàndards humanitaris. Les instal·lacions sanitàries, per exemple, són limitades. Hi ha dues dotzenes de vàters portàtils i alguna latrina, però no hi ha cap lloc on rentar-se les mans. Els munts d’escombreries atreuen rates i tota mena de plagues. Només hi ha un accés precari a aigua freda, i encara a una certa distància del campament. No és sorprenent per això que molts residents estiguin patint de febre, dolors d’estómac i diarrea. Hem vist persones fent servir recipients de productes químics per al transport d’aigua a les seves tendes de campanya – i cada matí, homes, dones i nens a partir de les deu fan cua durant hores per una rara oportunitat de tenir accés a una dutxa. A l’extrem nord de ‘New Jungle’ hi ha un enorme búnquer que dóna ombra a les persones que fan cua per a aquesta dutxa. Construït durant la Segona Guerra Mundial per protegir Hitler de la invasió aliada, el búnquer avui ens recorda que no és la primera vegada que Calais ha estat en l’avantguarda dels esforços per mantenir a ratlla grans amenaces. I a cada pas, es poden veure migrants ferits, com a resultat dels creixents riscos que estan prenent a l’hora d’entrar al Regne Unit. Alguns expliquen que han estat víctimes de la brutalitat policial i dels matons locals. Metges del Món està fent un excel·lent treball en el camp, però la magnitud de les lesions i les malalties va en augment i reclama alguna cosa més que l’ajut d’una ONG. Una crisi global EL que està passant a Calais és, sens dubte, una crisi humanitària. I no obstant això, només és un microcosmos de la crisi migratòria en el seu conjunt. En el món d’avui una població equivalent a la d’Itàlia s’ha vist obligada a abandonar les seves llars, augment les xifres globals de refugiats a un nivell que no s’havia vist des del final de la Segona Guerra Mundial. Però són els països en desenvolupament -i no les nacions europees- els que donen refugi a la majoria d’ells. Turquia, ella sola, dóna refugi a 1,7 milions de fugitius provinents de Síria. I els altres cinc països que alberguen el major nombre de refugiats són el Pakistan, el Líban, Iran, Etiòpia i Jordània. Cap d’ells parts de la rica Europa. Davant l’augment de la crisi la ministra de l’Interior britànica, Theresa May, ha demanat un nou pressupost de 7 milions de lliures per a reforçar el que anomenen ‘la fortalesa Calais’ amb encara més filferro de pues. Per a ella, per al govern britànic el camp de Calais és una amenaça a la pròpia seguretat. Però quan passes un temps amb els residents del campament de Calais les coses es veuen d’una manera diferent i es fa evident que ha arribat l’hora d’aturar aquesta tragèdia humanitària que estem vivint al cor mateix d’Europa. I no amb filferro.	A mesura que el sol es posa a Calais, les tanques de filferro es retallen amb la llum del capvespre, fent una ombra sobre el creixent camp de migrants conegut com “New Jungle”. A través de l’espessa mala herba del que abans era un abocador industrial, s’estenen en la distància carpes i estructures de lona. … Continue reading ‘Però de debò que això és Europa?’: les condicions desesperades dels migrants a Calais →	'Però de debò que això és Europa?': les condicions desesperades dels migrants a Calais	news	
https://www.vilaweb.cat/noticies/les-conselleries-del-govern-valencia-tindran-una-unitat-digualtat/	24/06/2021	La Generalitat Valenciana ha decidit de crear unitats d’Igualtat a cadascuna de les conselleries i també a la Presidència amb el propòsit de vetllar per l’aplicació efectiva del principi d’igualtat entre homes i dones. Segons que informa el consell, serà un servei que dependrà de cada subsecretaria, es regirà com un òrgan administratiu i actuarà d’acord amb les competències del departament respectiu. Aquestes unitats seguiran el compliment de la normativa en matèria d’igualtat i l’avaluaran. També assessoraran a l’hora d’elaborar informes sobre l’impacte per raó de gènere. Amb aquest servei, el govern vol proposar mesures per a incorporar la perspectiva de gènere en contractes, subvencions, convenis, acords, gestió de recursos humans i qualsevol altra actuació. També fomentarà l’ús d’un llenguatge no sexista ni discriminatori als documents i informes elaborats per les conselleries. El govern explica, a més, que les unitats d’Igualtat es creen per impulsar mesures específiques dirigides a corregir situacions de desigualtat social que afecten especialment dones en exclusió social, víctimes de violència o que pateixen discriminació múltiple. Una tasca serà la d’assistir a l’elaboració de publicitat institucional per a transmetre ‘valors positius i igualitaris i evitar estereotips de gènere’. També supervisaran i proposaran mesures per a incorporar la perspectiva de gènere quan s’elaboren els pressupostos. Més competències: s’encarregaran de demanar la informació estatística originada per l’activitat del departament; i, des del punt de vista del gènere, examinaran les estatístiques oficials relacionades amb l’àmbit competencial que els pertoca i també les aniran seguint i les controlaran. Les unitats d’igualtat també promouran l’elaboració d’estudis d’investigació i informes tècnics de diagnòstic de la situació de les dones, en relació amb les àrees d’activitat del departament, amb la finalitat de detectar possibles situacions de desigualtat entre dones i homes i corregir-les. També assessoraran per a elaborar plans d’igualtat, col·laboraran per a avaluar-los i proposaran de prendre mesures correctores. Accions formatives D’una altra banda, impulsaran la formació i la sensibilització del personal dels departaments en relació amb l’abast i significat del principi d’igualtat d’oportunitats entre dones i homes, mitjançant propostes d’accions formatives a la Direcció General de l’Institut Valencià de les Dones i per la Igualtat de Gènere. Així mateix, impulsaran mesures de coresponsabilitat i conciliació de la vida personal, laboral i familiar que prengui la conselleria amb competències en funció pública.	La Generalitat Valenciana ha decidit de crear unitats d’Igualtat a cadascuna de les conselleries i també a la Presidència amb el propòsit de vetllar per l’aplicació efectiva del principi d’igualtat entre homes i dones. Segons que informa el consell, serà un servei que dependrà de cada subsecretaria, es regirà com un òrgan administratiu i actuarà … Continue reading Les conselleries del govern valencià tindran una unitat d’Igualtat →	Les conselleries del govern valencià tindran una unitat d'Igualtat	news	
https://www.vilaweb.cat/noticies/la-llana-els-pastors-i-les-ovelles-com-a-reclam-turistic-al-pallars/	24/06/2021	L’Obrador Xisqueta ofereix la possibilitat d’ensenyar tot el procés d’elaboració de la llana amb tallers i els principals implicats: pastors i ramat. L’activitat comença amb un taller de feltre en què els assistents (xics i grans) elaboren una peça amb llana enfeltrada i els expliquen que és d’ovelles que pasturen per les muntanyes del Pallars. Acabat el taller, tenen la possibilitat d’anar a veure un ramat com pastura i ajudar el pastor a portar-lo cap al corral. D’aquesta manera, la gent coneix de primera mà les ovelles d’on surt la llana que prèviament han fet servir al taller de feltre i coneixen el pastor que en té cura. Aquesta activitat es fa a Llessui (al Pallars Sobirà). La marca comercial Xisqueta és el resultat d’un projecte de dinamització local portat a terme per l’Obrador Xisqueta, una associació sense ànim de lucre del Pallars Sobirà que neix el 2009 amb el propòsit de fer pagar un preu just per la llana d’ovelles de la raça xisqueta d’un seguit de pastors i pastores que encara conserva aquesta raça. Per aconseguir-ho, volen fer cicle tancat i això vol dir: comprar la llana, transformar-la i vendre directament productes fets amb 100% de llana verge. Anualment l’Associació compra quatre tones de llana per transformar-la en peces d’artesania o fer tallers com el de Llessui. Més vivències que ofereix l’Associació entorn de la llana, els pastors i les ovelles són: un taller de cardar i filar i un taller de tint natural. L’activitat que proposen per a cada dissabte és pujar a la muntanya a donar sal al bestiar. Es tracta d’un ramat d’ovelles de més de 4.000. És aquest dia quan els pastors pugen a la muntanya a donar sal i a curar els animals malalts. Els que assisteixin al taller podran viure de primera mà una activitat mil·lenària.	L’Obrador Xisqueta ofereix la possibilitat d’ensenyar tot el procés d’elaboració de la llana amb tallers i els principals implicats: pastors i ramat. L’activitat comença amb un taller de feltre en què els assistents (xics i grans) elaboren una peça amb llana enfeltrada i els expliquen que és d’ovelles que pasturen per les muntanyes del Pallars. … Continue reading La llana, els pastors i les ovelles, reclam turístic al Pallars →	La llana, els pastors i les ovelles, reclam turístic al Pallars	news	
https://www.vilaweb.cat/noticies/raul-romeva-no-estem-sols-aquesta-llista-es-una-onada-dil%c2%b7lusio-col%c2%b7lectiva/	24/06/2021	La candidatura independentista Junts pel Sí s’ha presentat en públic aquest vespre al parc de la Ciutadella de Barcelona. Ha estat el primer acte públic de la coalició de partits i entitats per a les eleccions del 27 de setembre, dos dies després de la signatura del president Artur Mas del decret de convocatòria electoral. Lluís Llach, Germà Bel, Josep Maria Forné, Muriel Casals, Eduardo Reyes i Oriol Amat han participat en l’acte amb intervencions breus. Raül Romeva l’ha tancat amb una intervenció més llarga sobre el sentit d’aquesta llista. Vegeu el discurs de Romeva: Romeva ha dit: ‘Vaig acabar dient que sí i vaig acceptar aquesta responsabilitat perquè vaig trobar la resposta. Aquesta resposta és la que vull compartir avui. La resposta a la idea que simbolitza aquesta candidatura. Junts vol dir que anem agafats de la mà. I ho fem pel Sí, per tothom, sense exclusions’. I ha continuat: ‘Això que passa és extraordinari, excepcional, no té preu. Aquí hi ha una voluntat d’animar-nos. Aquesta il·lusió col·lectiva és la que fa que siguem aquí, la que ens va fer votar el 9-N. Com el dia que ens vàrem donar la mà per primera vegada’. Romeva ha explicat per què va dir que sí a la proposta de ser al capdavant de la llista: ‘Si avui sóc aquí és perquè molta gent hi ha deixat la pell i la continua deixant. Això és fonamental. No ens enganyem. Ser aquí requereix un esforç. Aquest esforç és el que fa Oriol Junqueras anant a una llista amb el seu rival polític. O Artur Mas, que accepta d’anar de número quatre tenint-me a mi de número u’. A més, ha dit que el 9-N havia acabat malament. I ha afegit: ‘Va acabar amb una querella i el 27-S hem d’acabar la feina que no vam poder fer el 9-N’. Romeva ha estat contundent sobre les raons que l’han portat aquí: ‘Necessitem que aquesta onada d’il·lusió s’expandeixi. Volem guanyar i, sobretot, volem guanyar un país per a tothom, sense exclusions, recuperar la dignitat que ens han volgut manllevar, fer política en majúscula, necessitem decidir si Catalunya és un subjecte polític. Ens han apallissat. Ens han apallissat amb lleis injustes, amb querelles indecents per haver posat les urnes, i ens amenacen contínuament’. També ha exposat: ‘No tenim més alternativa. Ho hem intentat tot. No hem aconseguit ni de bon tros allò que volíem. I a més, tenim una llarga història al darrere. Vam passar la llarga nit del franquisme. Vam passar per una transició que va esdevenir engany. Un tribunal va impedir allò que s’havia votat a les urnes. Fa cinc anys que demanem que ens escoltin i que volem fer el referèndum legal. No estem sols: aquesta llista és una onada d’il·lusió col·lectiva’. Romeva ha tancat la intervenció demanant suport i fermesa: ‘Hem de recollir aquell sentiment del 9-N. Si ho fem, tindrem un resultat excepcional. Europa i el món ens miren mentre el govern d’Espanya ens amenaça. Ho farem amb la força de les urnes. La millor cosa que tenim és la nostra fermesa democràtica. El govern espanyol no podrà tombar un resultat clar a favor de la independència. No podran impedir res fet amb la força de les urnes. Per això han intentat que no votéssim. Guanyarem aquest estat que és possible. Junts, sí, guanyarem!’ Podeu veure l’acte a continuació: Abans de Romeva, ha parlat Muriel Casals, número tres per a Barcelona de Junts pel Sí: ‘Guanyar, volem. Som molt a prop de fer realitat el somni. Però ens manca feina per a fer i tothom hi és convidat. Treballar per al futur dóna molta felicitat al present. El futur és nostre i el present, també’. Tot seguit, ha parlat Eduardo Reyes, número sis per a Barcelona: ‘Jo diria que el compromís el vaig començar a agafar l’Onze de Setembre del 1997, quan vaig veure que Catalunya era especial. Jo sóc aquí per a sacrificar-me per tots vosaltres. Crec que no hem de fallar, perquè com van fer els nostres pares, volem un futur millor per als nostres fills’. L’economista Oriol Amat, número set per a Barcelona, també ha intervingut: ‘Inicialment, quan vaig rebre la proposta d’anar a la llista, em va fer molt de respecte. Al principi pensava que diria que no. El meu pare, que no m’ha demanat mai res, va voler que fes el pas. «Amb la mà al cor et demano que et presentis a la llista», em va dir’. El cap de llista per a Tarragona, l’economista Germà Bel, també ha explicat per què va decidir de fer el pas: ‘Volia ajudar a fer un país que quasi tots volem i molts pensem que aquesta és la via millor per a fer-lo’. La filòloga Montserrat Palau, que acompanya Bel a la llista de Tarragona, ha dit: ‘En això de la independència fa anys que hi sóc. Com deia Maria-Mercè Marçal, sóc dona, de classe baixa i de nació oprimida. Sóc tres voltes rebel. Perquè la justícia social sigui a la vida de les persones i perquè el nostre país guanyi i assoleixi el progrés. Ara és el moment. Hem de guanyar i ho tenim a tocar’. El candidat per a Lleida, Josep Maria Forné, ha dit que la seva il·lusió era ‘deixar als joves un país nou per contribuir a fer un món millor. Per tots ells, el meu compromís’. La número dos per a Lleida, Carmina Castellví ha dit: ‘Tenim un país petit i molt divers. Aquest territori necessita que el respectin i, per tant, volem decidir com ha de ser, com s’ha de millorar. Tenim un desafiament tan gran, que ho hem de fer tots junts. Per això m’he presentat’. Lluís Llach, cap de llista per a Girona, ha explicat: ‘Els catalans hem decidit deixar de ser aspirants a ciutadans. Ara volem ser ciutadans de ple dret. Ens hem ajuntat gent molt diversa per sumar, sumar i sumar. Ens comprometem a guanyar i a fer-ho. Molta sort’.	La candidatura independentista Junts pel Sí s’ha presentat en públic aquest vespre al parc de la Ciutadella de Barcelona. Ha estat el primer acte públic de la coalició de partits i entitats per a les eleccions del 27 de setembre, dos dies després de la signatura del president Artur Mas del decret de convocatòria electoral. Lluís Llach, Germà … Continue reading Raül Romeva: ‘No estem sols: Junts pel Sí és una onada d’il·lusió col·lectiva’ →	Raül Romeva: 'No estem sols: Junts pel Sí és una onada d'il·lusió col·lectiva'	news	
https://www.vilaweb.cat/noticies/hiroshima-setanta-anys-despres-de-la-barbarie-nuclear/	24/06/2021	El matí del 6 d’agost del 1945 la ciutat d’Hiroshima va viure un dels atacs més ferotges de la història de la humanitat. Estats Units hi va deixar caure la ‘Little Boy’, la primera bomba nuclear utilitzada contra persones. L’atac atòmic havia estat precedit per un període de sis mesos d’intens bombardament estratègic amb bombes convencionals sobre seixanta-set ciutats japoneses. Tres dies més tard de la catàstrofe d’Hiroshima, Harry S. Truman, el president d’Estats Units, va repetir l’ofensiva a Nagasaki, on van morir 80.000 persones més. La fi de les hostilitats entre el Japó i Estats Units es va fer efectiva sis dies més tard i la Segona Guerra Mundial va acabar amb la capitulació del país nipó. A causa dels bombardaments van morir 246.000 persones, 166.000 a Hiroshima i 70.000 més a Nagasaki. La majoria de víctimes eren civils que van morir immediatament, però són molts els qui van restar ferits de per vida. Els sobrevivents se’ls anomena ‘hibakusha‘, que en japonès vol dir ‘persona bombardada’. Molts d’ells, abans o després, han sofert desfiguracions físiques i més malalties causades per la radiació, com ara el càncer. El deteriorament genètic ha afectat generacions posteriors, o bé en forma de malaltia o de deformació. Fa poc TV3 va entrevistar Yoshiko Kahimoto, una hibakusha del bombardament sobre Hiroshima: A continuació recuperem un documental nord-americà dels anys seixanta sobre el desenvolupament de la bomba atòmica i la decisió d’utilitzar-la contra el Japó. Aquest document el va emetre en català el Canal 33 al programa ‘Segle XX’, presentat per un jove Joan B. Culla. A la cultura popular, al llarg d’aquestes últimes dècades han aparegut moltes obres que s’han centrat en el llançament de la bomba nuclear sobre Hiroshima, la majoria amb esperit crític. És el cas d’Akira Kurosawa, el director més representatiu del cinema japonès, que el 1991 va dirigir ‘Rapsòdia en agost’. O ‘Creadors d’ombres’ de Roland Joffé. Segurament, la més representativa és ‘Hiroshima mon amour‘, dirigida per Alain Resnais i que amb els anys, s’ha convertit en una de les icones de la Nouvelle vague. Quant a la música, el 1980 els britànics The OMD van compondre la cançó ‘Enola Gay’, nom de l’avió que va deixar caure la bomba atòmica sobre Hiroshima. La lletra del tema musical és una crítica a un dels gests més horribles de la Segona Guerra Mundial.	El matí del 6 d’agost del 1945 la ciutat d’Hiroshima va viure un dels atacs més ferotges de la història de la humanitat. Estats Units hi va deixar caure la ‘Little Boy’, la primera bomba nuclear utilitzada contra persones. L’atac atòmic havia estat precedit per un període de sis mesos d’intens bombardament estratègic amb bombes … Continue reading Hiroshima: setanta anys després de la barbàrie nuclear →	Hiroshima: setanta anys després de la barbàrie nuclear	news	
https://www.vilaweb.cat/noticies/els-hominids-de-fa-400-000-anys-feien-estades-llargues-i-breus-a-la-cansaladeta-a-lalt-camp/	24/06/2021	Els nivells excavats fins ara a la Cansaladeta, a la Riba (l’Alt Camp), eren molt rics tant en la variabilitat com en el nombre d’objectes trobats, que es van interpretar que eren el resultat d’estades de certa durada durant les quals es convertia en campament de referència. Però a la darrera campanya arqueològica, de la primavera passada, s’han trobat poques eines, fabricades amb material de baixa qualitat o de la mateixa paret de l’abric. Això fa pensar que els homínids de fa uns 400.000 anys també l’ocupaven amb aturades breus quan es desplaçaven al llarg del riu Francolí, tal com ha constatat l’arqueòleg, investigador de l’IPHES i codirector de les excavacions, Josep Maria Vergès. Els primers estudis que ha desenvolupat l’Institut Català de Paleoecologia Humana i Evolució Social (IPHES) amb les dades que ha aportat l’excavació arqueològica desenvolupada a la primavera a la Cansaladeta han posat al descobert una nova estratègia d’ocupació d’aquest indret, ara fa aproximadament 400.000 anys. Fins ara s’havien documentat estades de llarga durada, però les noves troballes han evidenciat un ús també per a parades curtes que feien els homínids del plistocè mitjà quan es desplaçaven al llarg del riu Francolí. Així ho ha explicat Josep Maria Vergès, que ha detallat que en aquesta ocasió havien trobat instruments fabricats amb molt pocs nòduls de sílex o amb roca procedent de la mateixa paret de l’abric. ‘Han aprofitat allò que tenien a mà’, ha exposat l’arqueòleg, i això s’interpreta que són ocupacions ‘de pas’. Amb aquesta informació, doncs, creuen que hi havia grups d’homínids que muntaven campaments estables a la Cansaladeta, però també més grups que hi passaven una nit i prou o períodes molt breus, durant els viatges per a trobar indrets adequats per a caçar i recol·lectar. Malgrat que la primera excavació al jaciment de la Cansaladeta es va fer el 1999, ara feia tres anys que no hi havia cap campanya arqueològica, perquè a les anteriors s’havia acumulat molt material que calia estudiar i publicar. Una aturada que ha permès també d’incorporar noves tecnologies a l’hora d’excavar, com ara documentació en 3D gràcies a escàners làser o fotogrametria. Informació sobre el tram entre els 800.000 i els 500.000 anys d’antiguitat En combinació amb les excavacions que es duen a terme al Barranc de la Boella, a la Canonja (el Tarragonès), i segons que ha avançat Vergès, esperen que les pròximes campanyes arqueològiques aportin informació sobre el tram cronològic comprès entre els 800.000 i els 500.000 anys d’antiguitat. Es tracta d’un període del qual hi ha molt poques dades, la qual cosa ‘fa pensar que podia ser un moment en què Europa fos despoblada’, ha puntualitzat l’arqueòleg. Així, a la Boella s’han constatat ocupacions de fa al voltant d’un milió d’anys, mentre que a la Cansaladeta, de fa uns 400.000. La idea és, doncs, que a les excavacions previstes per al maig del 2016, es puguin aconseguir troballes més recents al primer indret i més antigues al segon, per completar el tram que falta. Si no és així, es reforçarà ‘l’evidència que no hi havia poblament en aquest moment’, ha dit Vergès. De fet, alguns investigadors treballen amb la hipòtesi que a Europa hi va haver un primer poblament fa 1.200.000 anys, que després va desaparèixer, i que hi va haver una segona onada a partir dels 500.000 anys d’antiguitat.	Els nivells excavats fins ara a la Cansaladeta, a la Riba (l’Alt Camp), eren molt rics tant en la variabilitat com en el nombre d’objectes trobats, que es van interpretar que eren el resultat d’estades de certa durada durant les quals es convertia en campament de referència. Però a la darrera campanya arqueològica, de la primavera … Continue reading Els homínids de fa 400.000 anys feien estades llargues i breus a la Cansaladeta, a l’Alt Camp →	Els homínids de fa 400.000 anys feien estades llargues i breus a la Cansaladeta, a l'Alt Camp	news	
https://www.vilaweb.cat/noticies/un-pacte-per-a-suspendre-lautonomia/	24/06/2021	Encarem un dels moments més decisius del procés d’independència de Catalunya. Fins ara s’han acumulat forces —això que anomenen base social sobiranista— i s’han explorat totes les vies per a un referèndum acordat amb l’estat espanyol. L’acumulació de forces ha progressat adequadament —i caldrà comprovar si ha estat suficient el 27-S—, però l’exploració de diàleg ha de millorar. Bé, més que millorar, s’ha comprovat que dos no dialoguen si un no vol. Per tant, s’ha pres la decisió correcta: tirar pel dret per la via democràtica i pacífica. Aquesta tardor passaran coses grosses. Hi entrarem amb les eleccions que tots menys els unionistes entenen que són una mena de referèndum sobre la independència. Així i tot, els unionistes serien els primers de dir que cal acatar el mandat democràtic si el 27-S no hi hagués una majoria independentista. No cal fer-ne més cas perquè ja se sap allò de repetir mil vegades una mentida fins que acaba semblant veritat. Catalunya parla al món i el món l’entén. Aquesta és la cosa més important en un moment com l’actual. Després de les eleccions referèndum catalanes, vindran les eleccions espanyoles. I això és més important que no ens pensem en relació amb la reacció que pugui tenir l’estat espanyol al resultat del 27-S. Si la independència té una majoria clara —que a tot el món és una majoria absoluta de 50% +1—, el govern espanyol del PP pot actuar com una rata acorralada. Ja sabeu què fan les rates quan se senten acorralades, oi? Salten damunt del perill sense miraments. En el nostre cas, sense que ningú no s’ofengui per la comparació absolutament espontània amb l’animal rosegador, un PP acorralat per una Catalunya que se’n va i amb les eleccions espanyoles a la vista pot ser molt perillós. Què pot passar en aquest cas? Ningú no dubta que pot intentar una suspensió de l’autonomia —quina bonica coincidència d’objectius amb l’independentisme— per via del 155 de la constitució. Uns volem suspendre l’autonomia a través de les urnes i els altres la volen suspendre a través de les lleis d’excepció i els tribunals. Cadascú amb el seu estil i tradició. Què diu el 155? Que ‘si una comunitat autònoma no complia les obligacions que la constitució o unes altres lleis li imposen, o actuava de forma que atemptés greument contra l’interès general d’Espanya, el govern, previ requeriment al president de la comunitat autònoma i, en el cas que no l’atengués, amb l’aprovació per majoria absoluta del senat, podrà adoptar les mesures necessàries per tal d’obligar-la al compliment forçós de les dites obligacions’. És ben bé que sembla un article redactat pensant en nosaltres, els independentistes. Que quedi clar que no volem atemptar greument contra l’interès general d’Espanya. Déu nos en guard. Contràriament, després de tants anys de fer-nos pesats amb queixes i reivindicacions egoistes, després de tant de victimisme català, ara volem que deixin de patir per culpa nostra. Marxem perquè ja ens n’hem aprofitat prou i massa de la seva riquesa i generositat. Ja n’hi ha prou d’obligar-los a parlar llengües que no són seves. Prou d’imposar peatges a totes les seves autopistes mentre nosaltres ens movem sense pagar per tots els Països Catalans! Prou d’anar construint corredors mediterranis i trens d’alta velocitat per l’Alta Ribagorça, el Pallars Sobirà, l’Alt Urgell, la Cerdanya i el Ripollès… No, no. De cap manera. No atemptarem més contra l’interès general d’Espanya. Ara, no tenim cap intenció de complir les obligacions que diu la constitució espanyola. En aquesta situació ens trobem. Nosaltres, que volem suspendre l’autonomia per deixar d’atemptar greument contra l’interès general d’Espanya, i ells, que volen suspendre-la si no complim les obligacions de la sagrada constitució. Què us sembla si la suspenem de manera acordada? Aprofitem que estem d’acord en això i després ja veurem com continuem. Un cop suspesa, podríem fer un referèndum per preguntar com podem desfer l’embolic. Aquest cop ja no seria l’embolic en què ens ha posat el president Mas —oi, Iceta?— sinó que seria un embolic acordat i pactat —satisfet, Duran?— i que potser obligaria a un procés constituent global, multinacional i interplanetari —què li sembla, senyor Rabell? Ja veurem què passarà aquesta tardor. Per molts plans i previsions que fem, no l’encertarem mai del tot. Hi ha massa factors en joc. Un dels més decisius serà l’actitud de la comunitat internacional o, dit sense eufemismes, l’actitud d’Alemanya, França i Estats Units. Si el resultat és molt clar, tot serà més fàcil, encara que l’efecte rosegador acorralat pot ser més fort. Si el resultat no és clar, tot es complicarà una miqueta més. Tampoc no serà la fi de res. Però el camí es pot allargar una mica. Sembla clar que hi ha una coincidència històrica entre l’independentisme i l’espanyolisme menys democràtic: la suspensió de l’autonomia. Som-hi.	Encarem un dels moments més decisius del procés d’independència de Catalunya. Fins ara s’han acumulat forces —això que anomenen base social sobiranista— i s’han explorat totes les vies per a un referèndum acordat amb l’estat espanyol. L’acumulació de forces ha progressat adequadament —i caldrà comprovar si ha estat suficient el 27-S—, però l’exploració de diàleg … Continue reading Un pacte per a suspendre l’autonomia →	Un pacte per a suspendre l'autonomia	news	
https://www.vilaweb.cat/noticies/militants-del-bloc-demanen-un-referendum-vinculant-sobre-un-possible-pacte-amb-podem/	24/06/2021	Entre avui i el 12 d’agost la militància del Bloc vota en una consulta interna no vinculant sobre un hipotètic pacte amb Podem per a les eleccions espanyoles. És la resposta de l’executiu del partit al manifest promogut per militants des de fa unes quantes setmanes i que ha recollit més de 1.800 signatures en contra de l’acord pre-electoral de Compromís amb Podem. Però els promotors del manifest no accepten ni la pregunta establerta ni el fet que sigui una consulta i no un referèndum vinculant. És per això que han començat a recollir signatures per forçar el partit a fer un referèndum. A la consulta del Bloc als militants es demana si estan d’acord amb les condicions del pacte però no si l’accepten. Per això han començat a recollir signatures per presentar una sol·licitud per a un referèndum vinculant ‘amb una pregunta clara i directa’. D’acord amb el reglament, si el 10% dels militants ho demana, s’haurà de fer. Fa poques setmanes van impulsar el manifest ‘Per una veu pròpia valenciana a les corts generals’ per declarar públicament la seva posició contrària ‘a qualsevol subordinació del projecte polític a uns altres d’àmbit estatal’. Arran d’aquest manifest, l’executiu del Bloc ha decidit de fer una consulta a la militància, però els promotors del manifest no n’estan satisfets: d’una banda perquè la consulta només es fa al Bloc i no a Compromís, d’una altra, perquè és una consulta no vinculant i en tercer lloc, perquè la pregunta ‘sembla que dóna per fet que s’ha de negociar amb Podem la presentació de candidatures conjuntes i es limita a demanar si accepten les condicions sobre la negociació d’un acord pre-electoral’. Volen un referèndum amb una pregunta clara que sigui convocat obligatòriament sense esperar la decisió de cap altre òrgan. I proposen la següent: ‘Aproveu la presentació de candidatures conjuntes amb Podem i/o unes altres forces polítiques o plataformes anàlogues d’àmbit estatal espanyol a les pròximes eleccions a les corts generals?’ Si aconsegueixen que el 10% dels militants signi la proposta, expliquen, el Bloc haurà de fer el referèndum vinculant, d’acord amb el reglament del partit.	Entre avui i el 12 d’agost la militància del Bloc vota en una consulta interna no vinculant sobre un hipotètic pacte amb Podem per a les eleccions espanyoles. És la resposta de l’executiu del partit al manifest promogut per militants des de fa unes quantes setmanes i que ha recollit més de 1.800 signatures en contra de … Continue reading Militants del Bloc demanen un referèndum vinculant sobre un possible pacte amb Podem →	Militants del Bloc demanen un referèndum vinculant sobre un possible pacte amb Podem	news	
https://www.vilaweb.cat/noticies/romeva-si-no-guanya-el-si-la-resposta-de-lestat-sera-bel%c2%b7ligerant-contra-catalunya-i-el-retroces-sera-imparable/	24/06/2021	Barcelona (ACN).- El cap de llista de Junts pel Sí, Raül Romeva, ha alertat, en una entrevista a Catalunya Ràdio, que si el 27-S no guanyaven les formacions obertament independentistes, la resposta de l’estat seria tan bel·ligerant contra Catalunya que l’opció de continuar igual seria inimaginable per a ell. ‘O avancem -cap a la independència-, o el retrocés serà imparable’, ha afegit. Romeva, a més, ha assegurat que els del PP són els primers a atorgar caràcter plebiscitari a les eleccions. ‘Qui més diu que no són plebiscitàries són els qui més les hi tornen. Els qui volen mantenir la situació d’avui de querella permanent, d’amenaça i blocatge són ells’, ha assegurat. Per les dades de la darrera enquesta del CIS, Romeva opina que és clar que no hi ha gaires senyals que hi hagi canvis a l’estat. Així i tot, ha arribat a condicionar aquesta possibilitat al resultat a favor de la independència que pugui sortir del 27-S a Catalunya. ‘Si hi ha alguna possibilitat de canvi a l’estat, serà només si a Catalunya hi ha un missatge i un mandat clars. Sense això, segur que no. Per tant, el resultat a Catalunya, en tot cas, ha de condicionar el d’Espanya, no al revés’, ha sentenciat. Continua obert el debat sobre com s’ha de llegir el resultat del 27-S i si el govern tindria legitimitat per a impulsar la independència si les formacions sobiranistes guanyen en escons però no en vots. Per aquest motiu, Romeva ha volgut advertir que ‘sigui quin sigui el resultat, caldrà pensar què vol dir’. De tota manera, ha dit: comparteixo amb David Fernández que amb el 55% dels vots tenim un missatge molt clar de cara a fora i aquest és el propòsit que hem d’anar a cercar’. Però ha advertit: ‘si no ho tenim, no vol dir que no puguem fer res’. Precisament sobre aquesta qüestió, el líder d’Unió, Josep Antoni Duran i Lleida, va dir que era ‘un despropòsit’ de voler declarar la independència amb seixanta-vuit diputats i prou. I Romeva li ha replicat: ‘És una bestiesa que ens encallem permanentment en un debat que no porta enlloc. Fa cinc anys que ens mobilitzem per demanar a Europa que volem votar. És legítim que continuem encallats per amenaces i insults que no porten enlloc? Hi ha molta gent que volem passar pagina i superar el debat per la via democràtica’.	Barcelona (ACN).- El cap de llista de Junts pel Sí, Raül Romeva, ha alertat, en una entrevista a Catalunya Ràdio, que si el 27-S no guanyaven les formacions obertament independentistes, la resposta de l’estat seria tan bel·ligerant contra Catalunya que l’opció de continuar igual seria inimaginable per a ell. ‘O avancem -cap a la independència-, … Continue reading Romeva: ‘Si no guanya el sí, la resposta de l’estat serà bel·ligerant’ →	Romeva: 'Si no guanya el sí, la resposta de l'estat serà bel·ligerant'	news	
https://www.vilaweb.cat/noticies/sha-mort-el-poeta-i-humanista-joan-argente/	24/06/2021	L’humanista, advocat, poeta i traductor Joan Argenté, que va néixer a Badalona l’any 1931, s’ha mort aquest dijous. Argenté es va donar a conèixer com a poeta amb la segona ‘Antologia Poètica Universitària’ (1950). Era un traductor ben reconegut d’obres franceses i italianes. Va traduir poemes de Jacques Prévert i va adaptar cançons de Jacques Brel, Léo Ferré i Henri Tachan. Al llarg de la seva trajectòria, va rebre uns quants premis i reconeixement com ara el premi Joan Salvat-Papasseit i la Creu de Sant Jordi, el 2006. La seva activitat de poeta, traductor i articulista va ser sempre lligada a la represa de la vida cultural del país i a la lluita per la recuperació de l’oficialitat del català. Com recull l’Enciclopèdia Catalana, Argenté es va donar a conèixer a la segona ‘Antologia Poètica Universitària’ (1950), després va publicar ‘El temps de tants dits’ (1960), que va rebre el premi Joan Salvat-Papasseit (1959), i ‘Cicle, bicicle, tricicle’ (1966). L’any 1975 va guanyar el premi Carles Riba amb ‘Seminocturn, semidiürn’, llibre constituït per un únic procés verbal que s’estén des de l’onomatopeia fins a la presa de consciència del valor humà de la paraula. L’escriptor va publicar l’any 1976 ‘Moviment peristàltic’ o ‘Aquest home, per a mi, és una pesant bombeta encesa’. Ha escrit obres de teatre i n’ha traduït d’uns quants autors, com ara E. Ionesco o M. de Ghelderode (‘La balada del Gran Macabre’, amb la qual va obtenir el premi Josep M. de Sagarra el 1981). El conseller de Cultura, Ferran Mascarell, ha recordat la figura d’Argenté així: ‘Era un home culte i ple d’inquietuds que defensava amb fermesa la llengua i els Països Catalans’. ‘La seva poesia se centrava en la força i el poder de les paraules’, ha destacat Mascarell sobre l’obra d’Argenté. En aquest vídeo podem veure Argenté recitant un poema seu al sopar de reconeixement —havia rebut la Creu de Sant Jordi— que li van fer a Badalona l’octubre del 2006. I aquest altre vídeo és d’un reportatge-concert d’Oriol Tramvia de cançons fetes amb poemes d’Argenté:	L’humanista, advocat, poeta i traductor Joan Argenté, que va néixer a Badalona l’any 1931, s’ha mort aquest dijous. Argenté es va donar a conèixer com a poeta amb la segona ‘Antologia Poètica Universitària’ (1950). Era un traductor ben reconegut d’obres franceses i italianes. Va traduir poemes de Jacques Prévert i va adaptar cançons de Jacques … Continue reading S’ha mort el poeta i humanista Joan Argenté →	S'ha mort el poeta i humanista Joan Argenté	news	
https://www.vilaweb.cat/noticies/com-puc-votar-el-27-s-des-de-lestranger/	24/06/2021	A les eleccions plebiscitàries del 27-S hi podran votar també els ciutadans residents a l’estranger que hagin tingut a Catalunya l’últim veïnatge administratiu i que acreditin aquesta condició al consolat espanyol corresponent, a més dels seus descendents inscrits com a espanyols, si ho sol·liciten, de la manera que determini la llei. Per facilitar que tots els residents a l’estranger votin, el govern ha fet pública la informació detallada sobre la qüestió, en forma de preguntes i respostes, que reproduïm a continuació: Què necessito per a votar si resideixo de manera permanentment a l’estranger? Si residiu de manera permanent a l’estranger, podeu votar al vostre lloc de residència a l’estranger. Per fer-ho, cal que sigueu inscrit al cens electoral de residents absents a l’estranger (CERA) i adscrit en algun municipi de Catalunya. Què he de fer per inscriure’m al cens electoral de residents absents a l’estranger (CERA)? Per figurar al CERA heu d’emplenar un formulari de sol·licitud d’inscripció disponible a les oficines consulars. Les persones majors d’edat donades d’alta al Registre de matrícula consular (RMC) com a residents absents formen part automàticament del CERA. Puc consultar si sóc inscrit al CERA i modificar les dades que hi apareixen? Sí. Les llistes electorals vigents s’exposaran als consolats entre el 10 i el 17 d’agost (tots dos inclosos). És convenient de fer aquesta consulta no solament per a comprovar si hi figureu inscrit, sinó també per a verificar que les vostres dades són correctes i, en cas que no ho siguin, sol·licitar-ne la modificació no més tard del 17 d’agost, perquè es tramiti a la delegació provincial de l’Oficina del Cens Electoral corresponent. Es recomana especialment la consulta del CERA a les següents persones: els qui s’hagin traslladat recentment a l’estranger o hagin canviat de domicili i persones que hagin fet divuit anys recentment. Els electors que resideixen a l’estranger han de fer una sol·licitud per a votar? Entre el 4 i el 29 d’agost, els electors inscrits al cens d’electors absents a l’estranger (CERA) han de formular la sol·licitud de vot que anirà adreçada a la delegació provincial corresponent de l’Oficina del Cens Electoral. L’enviament de la sol·licitud es pot fer per Internet, correu postal o fax. En el cas que opteu per l’enviament de la documentació per internet heu d’entrar al tràmit ‘Sol·licitud de vot CERA‘, publicat a la seu electrònica de l’Institut Nacional d’Estadística (INE). En el cas que opteu per formular la sol·licitud de vot per correu postal o fax heu d’emplenar i signar l’imprès de sol·licitud de vot que us trametrà l’Oficina del Cens Electoral. També el trobareu a la vostra ambaixada o consolat i a www.parlament2015.cat, www.exteriores.gob.es o www.ine.es. És important que penseu a signar-lo. Quina documentació electoral tramet l’Oficina del Cens Electoral? La delegació provincial de l’Oficina del Cens Electoral us tramet per correu no més tard del 15 de setembre (a aquest termini s’ha de sumar el temps que trigui a arribar la documentació a l’adreça a l’estranger) la documentació següent: —Un full informatiu. —Una papereta de cadascuna de les formacions polítiques que es presenten a les eleccions i un sobre de votació en què s’introduirà la papereta corresponent. —Dos certificats d’inscripció al cens electoral. —Un sobre en el qual figurarà l’adreça de la junta electoral provincial corresponent. —Un sobre amb l’adreça de l’ambaixada o consolat. —L’imprès de sol·licitud de devolució de les despeses d’enviament del vot per correu. Un cop rebi la documentació electoral, com puc votar? Un cop hàgiu rebut la documentació, heu d’escollir la papereta de la candidatura, introduir-la al sobre de votació i tancar-lo. En el cas que vulgueu votar en blanc, no heu d’introduir la papereta dins del sobre de votació. A continuació, heu d’introduir al sobre adreçat a la junta electoral provincial el sobre de votació, juntament amb un dels exemplars del certificat d’inscripció al cens electoral i una fotocòpia del passaport o del document d’identitat (o bé el certificat de nacionalitat o el certificat d’inscripció al registre de matrícula consular, expedits pel consolat espanyol al país de residència). A partir d’aquí podeu optar per: —Votar per correu: introduint el sobre tancat adreçat a la junta electoral provincial al sobre adreçat al consolat (oficina consular de carrera o secció consular de la missió diplomàtica) el qual, a més a més, inclourà el segon certificat d’inscripció al cens i, si ho voleu, l’imprès emplenat per a la devolució de despeses d’enviament. Un cop el tanqueu, heu d’enviar aquest sobre a l’oficina consular de carrera o secció consular de la missió diplomàtica on sigueu adscrit, per correu certificat, no més tard del 22 de setembre. —Votar a l’urna: dipositant el vot, personalment, en una urna habilitada a dependències consulars entre el 23 i el 25 de setembre (tots dos inclosos). En aquest cas heu d’introduir el sobre de votació juntament amb un dels exemplars del certificat d’inscripció al cens electoral i una fotocòpia del passaport o del document d’identitat expedits per les autoritats espanyoles (o bé el certificat de nacionalitat o certificat d’inscripció al registre de matrícula consular expedit pel consolat espanyol al país de residència) al sobre adreçat a la junta electoral provincial. —Lliurar personalment aquest sobre a l’oficina o secció consular en què sigueu inscrit, amb l’acreditació prèvia de la vostra identitat davant el funcionari consular, mitjançant el passaport, el document d’identitat o el certificat de nacionalitat o d’inscripció al registre de matrícula consular, expedit pel consolat espanyol al país de residència, amb l’exhibició prèvia i el lliurament de l’altre certificat d’inscripció al CERA. —Dipositar en una urna el sobre adreçat a la junta electoral provincial un cop que el funcionari consular estampi el segell de l’oficina consular al sobre i hi faci constar la data de dipòsit. Si estic inscrit al CERA i durant el procés electoral em trobo temporalment a l’estat espanyol, puc votar? Sí. Si esteu inscrits al cens d’electors residents absents a l’estranger (CERA) i durant la convocatòria del procés electoral sou temporalment a Catalunya, podeu sol·licitar el vot per correu a partir del 4 d’agost i fins el 17 de setembre, tots dos inclosos, sense que això us impliqui la baixa al CERA. Per sol·licitar el vot per correu, heu d’emplenar la sol·licitud, disponible a qualsevol oficina de Correus, indicant expressament la vostra inscripció al cens de residents absents a l’estranger, signar-la i l’adreçar-la a la delegació provincial de l’Oficina del Cens Electoral corresponent. Heu d’indicar una adreça a l’estat espanyol on voleu rebre la documentació. Si ja s’ha enviat la documentació d’inscripció, perquè ja l’havíeu sol·licitat a l’estranger, rebreu un certificat d’inscripció amb la marca ‘duplicat’. Un cop hàgiu rebut la documentació electoral a la direcció que hàgiu indicat a la sol·licitud, heu d’enviar el vostre vot per correu certificat no més tard del 23 de setembre. Heu de tenir present que ja no podreu votar personalment a la mesa electoral. —Vot dels electors que es troben temporalment a l’estranger (ERTA) Com puc votar si em trobo temporalment a l’estranger? Si us trobeu temporalment a l’estranger durant el procés electoral, disposeu de l’opció de votar a l’estranger, sempre que ho hàgiu sol·licitat prèviament. Per a formular la sol·licitud, cal que sigueu inscrit al registre de matrícula consular com a no resident, cosa que es pot fer el mateix moment que empleneu, personalment, la sol·licitud a les oficines consulars o a les seccions consulars de les ambaixades. Un cop us hi hàgiu inscrit, heu de sol·licitar la documentació per a exercir el dret de vot a l’estranger. El termini per a presentar la sol·licitud comença el 4 d’agost i acaba el 29 d’agost. Quan rebré la documentació? La delegació provincial de l’Oficina del Cens Electoral us trametrà, per correu certificat i urgent, entre l’1 i el 15 de setembre la documentació electoral per a votar a l’adreça a l’estranger indicada a la vostra sol·licitud. Com he de votar? Una vegada rebuda la documentació, heu d’introduir la papereta de la candidatura que heu escollit dintre del sobre de votació. En el cas que opteu per l’opció de vot en blanc, no heu d’introduir cap papereta dins del sobre de votació. A continuació, introduïu al sobre adreçat al president de la mesa electoral que us correspon: el sobre de votació, el certificat d’inscripció al cens electoral i l’imprès formalitzat per a la devolució de les despeses d’enviament, si ho voleu. Posteriorment, heu d’enviar-lo amb caràcter certificat, a la mesa electoral corresponent, no més tard del 23 de setembre. És indispensable que al sobre adreçat a la mesa electoral sigui ben visible el mata-segells o la inscripció oficial d’una oficina de Correus de l’estat corresponent, amb la data que certifiqui que s’ha remès dins el termini previst, perquè el vot es consideri vàlid.	A les eleccions plebiscitàries del 27-S hi podran votar també els ciutadans residents a l’estranger que hagin tingut a Catalunya l’últim veïnatge administratiu i que acreditin aquesta condició al consolat espanyol corresponent, a més dels seus descendents inscrits com a espanyols, si ho sol·liciten, de la manera que determini la llei. Per facilitar que tots els … Continue reading Com puc votar el 27-S des de l’estranger? →	Com puc votar el 27-S des de l'estranger?	news	
https://www.vilaweb.cat/noticies/per-que-el-ttip-no-es-bo-per-a-catalunya-i-europa/	24/06/2021	El passat diumenge 2 d’agost la senyora Casajoana publicava, en aquest mateix mitjà, un article d’opinió sobre les bondats del Tractat Transatlàntic de Lliure Comerç i Inversions (TTIP) per a Catalunya i Europa. La plataforma Catalunya No al TTIP, composta per més de noranta entitats, li voldríem respondre. No és gens clar que aquest tractat, negociat a porta tancada entre el govern dels Estats Units i la Comissió Europea —això és important, perquè els qui ens representen a la banda europea no han estat escollits per la ciutadania en cap moment—, serveixi per a estimular els intercanvis, l’ocupació i la riquesa mútua. Sí que sabem que probablement no ho farà, i molt menys per a les petites i mitjanes empreses catalanes. Com ho sabem? Perquè, a les rondes de les negociacions per al tractat, només hi són convidats els grans ‘lobbies’ europeus i americans, bàsicament la banca i les indústries agroalimentàries, cap no és catalana, òbviament. I també ho sabem per comparació amb les negociacions d’uns altres tractats, com ara el NAFTA. L’Àrea de Lliure Comerç d’Amèrica del Nord, un tractat negociat entre els Estats Units, Canadà i Mèxic que va entrar en vigor el 1994, ha tingut efectes negatius per als tres països. Per ser breus només parlarem de la pèrdua de llocs de treball als Estats Units, no fos cas que se’ns acusés d’antiamericans: fins el 2002 es van perdre 879.280 llocs de treball a causa de relocalitzar empreses i de tancar-ne, sobretot a estats com ara Califòrnia, tal com denuncien els sindicats nord-americans. I això que llavors no hi havia crisi econòmica! També sabem que el CERP, la Fundació que va fer l’estudi mencionat per la Sra. Casajoana, encarregat per la UE, que pronosticava uns minsos resultats positius en termes de PIB i ocupació, té per patrocinadors entitats tant ‘neutrals’ en aquest tema com tots els bancs centrals europeus, el Grupo Santander, Citigroup, Commonwealth Opportunity Capital, Credit Suisse, JP Morgan, La Caixa, Lloyds Banking Group, UBS, entre molts més. I sabem que l’Atlantic Community, que es defineix com el principal ‘think tank’ online en polítiques exteriors atlàntiques, desmentia a la Sra. Casajoana ja el passat mes de desembre assegurant que ‘els funcionaris i polítics que destaquen que el TTIP portarà grans beneficis econòmics corren el risc de ser acusats de falta de sinceritat. En el millor dels casos els guanys econòmics seran molt modestos, i prometre el cas contrari augmentaria les pors, ja existents, sobre l’erosió regulativa’. El TTIP desperta recels Segons la senyora Casajoana, no s’han identificat sectors econòmics en què hi pogués haver un impacte negatiu, perquè l’harmonització d’estàndards entre els Estats Units i la Unió Europea ens faria ser ‘més competitius’. Estàndards com, per exemple, els laborals que, suposadament, són un obstacle per al creixement econòmic. La llibertat d’associació o el dret a la negociació col·lectiva són, entre més, acords de l’Organització Internacional del Treball (OIT) signats per la majoria de països de la Unió Europea, però no pels Estats Units. Centrem-nos, tanmateix, en un sector concret: l’agroalimentari. A Catalunya apreciem especialment els productes de la terra, oi? Doncs amb el TTIP ja ens en podem oblidar! Serà molt més difícil per a la petita i mitjana agricultura del país de ser competitiva amb les grans empreses agroalimentàries de les dues costes de l’Atlàntic i els productes transgènics, i uns altres amb baixos estàndards de protecció de la salut de la ciutadania. I serà impossible que les administracions continuïn promovent el teixit local a través de la compra pública de proximitat, de temporada o ecològica. Tot això no són mites que nosaltres ens inventem, sinó que qualsevol lector interessat pot cercar i comparar la legislació nord-americana i europea per veure-hi les diferències. La OIT també posa a disposició pública els països que han signat els seus acords. I, ja que la senyora Casajoana ens remet al web de la Comissió Europea, seria adequat que expliquéssim que els documents publicats allà són d’un punt concret de les negociacions i no estan actualitzats. Per tant, no podem saber què és allò que negocia a les rondes de negociacions més recents. Però és clar, segons la Comissària de Comerç Cecilia Malmström: ‘algunes àrees són massa sensibles per publicar-se’. Sensibles per als interessos de qui? La Sra. Casajoana, com alguns defensors del TTIP, quan se’ls acaben els arguments diuen que ‘darrere de les vociferants crítiques contra el TTIP es percep un corrent de fons antiamericà i anticapitalista’. Doncs els països d’Europa on avui dia hi ha un rebuig més majoritari al TTIP són Alemanya, Àustria i Luxemburg. Societats antiamericanes i anticapitalistes? La resposta és més senzilla i menys maniquea: són les societats en què s’ha aconseguit un debat real i la informació pública sobre el TTIP. I en el cas de Luxemburg s’afegeix un factor més: és el país on coneixen millor Jean-Claude Juncker. També us convidem a visitar la web de la campanya Stop Fast Track per veure les desenes d’entitats, com ara la principal central sindical AFL-CIO, que s’oposen a les actuals negociacions, tant del TTIP com del Tractat Transpacífic, que el govern del Estats Units negocia alhora pels mateixos motius que les entitats europees, i amb qui estem coordinats. Un acord per a mantenir Europa al capdavant de l’economia del món El TTIP és un reflex de la por que provoca a les elits financeres occidentals el canvi d’unes relacions comercials diferents que les que hi ha hagut fins ara, dominades per certs col·lectius d’Estats Units i Europa. Vol fer tornar la competitivitat ‘perduda’ per tornar a tenir les regnes de l’economia mundial. Al capdavall, si el TTIP s’aprovés, això tindria efectes globals: serien els estàndards acordats, molt més rebaixats els que s’imposarien —-perquè si es negocia a partir dels grans interessos econòmics no es negocia pensant en l’interès comú de la ciutadania—, els qui s’imposarien. Els països de l’anomenat ‘Sud Global’ no tindrien cap remei més que adaptar-se a aquests nous estàndards, perquè un acord com el TTIP, juntament amb els més de dos mil acords de lliure comerç existents a tot el món, acabarien marcant les regles del joc, no solament del comerç, sinó de la governabilitat mundial. Les empreses multinacionals aconseguirien d’aquesta manera allò que els va quedar a mig fer a l’OMC per la resistència de molt d’aquests països. Allò que ens ha portat fins aquí Aquest discurs, el d’haver de guanyar força econòmica per combatre els nous reptes, el del creixement macroeconòmic i financer per sobre de tot, és el que ens ha portat a la crisi econòmica. No cal que parlem de bombolles immobiliàries ni d’especulació financera, perquè ja ho tenim totes i tots prou present. El TTIP no solament perpetuarà la precarietat instaurada durant la crisi, sinó que tindrà més efectes. Com passa amb el medi ambient, en què la competència entre països per ‘aportar béns i serveis amb un alt valor afegit’ ha portat a ignorar completament la contaminació, l’escalfament global i el canvi climàtic. Aspectes que es tornaran a ignorar amb aquest tractat, perquè al capdavall són obstacles per a la competitivitat. Com la legislació contra el ‘fracking’ aprovada pel Parlament de Catalunya o per evitar casos com els terratrèmols a les Terres de l’Ebre que tan bé coneixem; als Estats Units el fracking és legal. Però també afectarà greument la sobirania política, perquè deixarà en no res les nostres lleis i referèndums per culpa de tribunals d’arbitratge privat (ISDS, o com el vulguin anomenar ara) dels quals la Sra. Casajoana no parla. Les multinacionals tindran la capacitat de denunciar la legislació d’un país si va en contra dels seus interessos econòmics. Si el tribunal troba culpable un govern, aquest indemnitzarà l’empresa afectada per les ‘pèrdues presents o futures’ causades per la legislació, tal com demostren casos com les demandes contra la moratòria del ‘fracking’ al Quebec, contra les advertències sobre els riscos del tabac per Philip Morris contra Austràlia i Uruguai o la de Veolia contra Egipte per la pujada del sou mínim. Catalunya pot decidir, juntament amb la resta d’Europa, si realment vol viure amb totes aquestes condicions. Però decidim-ho ara, abans que sigui massa tard i el nostre futur depengui només dels grans interessos econòmics que cerquen ‘competitivitat’. Marc Martorell Escofet, Gemma Julio, Carolina Montoto, Judith Espuny i Àlex Guillamón Catalunya No al TTIP	El passat diumenge 2 d’agost la senyora Casajoana publicava, en aquest mateix mitjà, un article d’opinió sobre les bondats del Tractat Transatlàntic de Lliure Comerç i Inversions (TTIP) per a Catalunya i Europa. La plataforma Catalunya No al TTIP, composta per més de noranta entitats, li voldríem respondre. No és gens clar que aquest tractat, … Continue reading Per què el TTIP no és bo per a Catalunya i Europa →	Per què el TTIP no és bo per a Catalunya i Europa	news	
https://www.vilaweb.cat/noticies/escola-valenciana-proposa-a-marza-mesures-per-revitalitzar-la-llengua-a-lescola-i-al-carrer/	24/06/2021	El president d’Escola Valenciana, Vicent Moreno, acompanyat de representants de l’entitat, s’ha reunit amb el conseller d’Educació, Vicent Marzà, i el seu equip, a fi de tractar temes com ara l’arranjament escolar, la campanya de matriculació, l’assessoria plurilingüe, el projecte de ràdio escola i la formació contínua del professorat. A més, també han parlat de la necessitat de crear un entorn sociolingüístic que propicie el desenvolupament de la llengua a tots els àmbits, començant per tenir mitjans de comunicació en llengua pròpia. En un comunicat, la Federació Escola Valenciana diu: ‘Cal millorar la salut del valencià des de dos vessants diferents. Per una banda, s’ha d’incidir dins de l’aula en l’establiment del programa òptim segons la diversitat de l’alumnat i el predomini lingüístic de la zona. D’aquesta manera es facilita el canvi de modalitat de la llengua vehicular, com també s’insisteix en la bona preparació i la formació permanent dels mestres perquè —en paraules de Vicent Moreno— són un referent lingüístic per als aprenents i han d’oferir una educació de qualitat amb l’aplicació efectiva dels programes d’ensenyament en valencià i caminar així cap al model de l’escola que volem’. D’una altra banda, l’entitat cívica explica que sap, pels anys d’experiència, algunes mesures (trenta mesures per a més de trenta anys de la llei d’Ús) per a afavorir l’ús de la llengua a tots els contextos i crear així un àmbit social, unes condicions ideals per a assolir la normalització de la llengua. Moreno demana que ‘l’alumnat que estudia en immersió puga viure en valencià sense trobar dificultats i sense considerar l’escola de forma aïllada, sinó com una institució més que possibilita l’aprenentatge de la llengua perquè puga usar-se onsevulga’. A més, Moreno concreta alguns dels projectes més importants que la federació ha fet amb èxit, com les Trobades d’Escoles en Valencià, el cinema, el voluntariat, els concerts de la Gira, el servei ciutadà de drets lingüístics, entre més. Moreno reconeix que a partir d’ara la coordinació amb el govern valencià ha de ser clau i periòdica per a ‘esperonar la normalització d’una llengua minoritària i minoritzada, ampliar-ne els àmbits d’ús i augmentar-ne el nombre de parlants potencials’. El conseller Vicent Marzà ha estat receptiu i ha mostrat una actitud oberta a totes les propostes que Escola Valenciana li ha presentat. Per la seua banda, el Director General de Política Lingüística, Rubén Trenzano, ha avançat la seua intenció de portar endavant l’ampliació i dinamització de les oficines de promoció del valencià a tot el territori.	El president d’Escola Valenciana, Vicent Moreno, acompanyat de representants de l’entitat, s’ha reunit amb el conseller d’Educació, Vicent Marzà, i el seu equip, a fi de tractar temes com ara l’arranjament escolar, la campanya de matriculació, l’assessoria plurilingüe, el projecte de ràdio escola i la formació contínua del professorat. A més, també han parlat de la … Continue reading Escola Valenciana proposa a Marzà mesures per a revitalitzar la llengua a l’escola i al carrer →	Escola Valenciana proposa a Marzà mesures per a revitalitzar la llengua a l'escola i al carrer	news	
https://www.vilaweb.cat/noticies/el-director-de-boyhood-estrena-la-divertida-comedia-bernie-i-tom-cruise-es-torna-a-la-saga-de-mision-imposible/	24/06/2021	Barcelona (ACN).- estrenesRichard Linklater, director de la recent i aclamada ‘Boyhood’ o la saga que va acabar amb ‘Antes del anochecer’, estrena aquest divendres ‘Bernie’. La comèdia sobre un director de funerària d’un tranquil poble de Texas protagonitzada per Jack Black. Aquesta setmana torna un dels clàssics del cinema d’acció amb ‘Misión imposible: Nación secreta’ amb Tom Cruise i dirigida per Christopher McQuarrie. ‘Cuidados de papel’ és un drama que arriba des d’Estats Units i està dirigit per Jake Schreier, el mateix director de la tendra i evocadora ‘Una amigo para Frank’ que es va estrenar al passat any i va passar pel Festival de cinema de Sitges. Jack Black és el protagonista de ‘Bernie’ acompanyat per Shirley MacLaine, Matthew McConaughey i Rick Dial. Black interpreta el director d’una funerària de Carthage. Ell és un ciutadà exemplar i molt estimat per tota la comunitat. Comença una relació d’amistat ben peculiar amb viuda adinerada del poble, que acabarà matant per accident. Per evitar la presó, intentarà fer creure als demés que encara segueix viva. Torna ‘Misión imposible’ i en aquest cas amb la missió ‘Nación secreta’. Tom Cruise protagonitza altre vegada aquesta saga que amb aquesta sumarà cinc llargmetratges, el primer dels quals va ser l’any 96 i dirigit pel clàssic Brian de Palma. En aquesta ocasió, Ethan i el seu equip s’enfronten a una difícil missió, eliminar al Sindicat, una organització secreta Internacional que tenen habilitats similars a las de l’equip d’Ethan. ‘Cuidados de papel’ està protagonitzada en aquesta ocasió per Cara Delevingne, Nat Wolff, Halston Sage i Caitlin Carver. El film es basa en la novel·la homònima de John Green i narra la història de Quentin, un jove amb molta mala sort en l’amor que, una nit qualsevol, es topa amb la seva veïna de fa molts anys, Margo. El jove se sentirà atret de nou per ella, però Margo de cop i volta desapareix i en Quentin haurà de buscar pistes per a trobar-la. Richard Raymond és el director d”El Bailarín del desierto’. Un drama que se situa en el difícil clima polític d’Iran de l’any 2009, en el qual Afshin Ghaffarian, un apassionat del ball i la música, decideix reunir a un grup de joves disposats a arriscar les seves vides per aconseguir el seu somni. Mentre segueixen els passos de Gene Kelly i Michael Jackson, neix l’amor entre Afshin i Elaleh (Freida Pinto). Junts creen un grup de ball clandestí amb l’objectiu de ballar davant del públic. ‘El apóstol’ és una pel·lícula dramàtica dirigida per Cheyenne Carron, que té com a protagonista un jove musulmà que viu a França amb la seva família. Tots esperen d’ell que sigui un Imam, igual que el seu tiet. Però ha passat una cosa al seu interior que l’anima a canviar de vida: s’ha convertit al cristianisme. En aquest context, s’haurà d’enfrontar a la seva família, als seus amics i especialment al seu germà que es nega a acceptar la seva conversió. Ell però lluitarà per defensar allò en el que creu. ‘Al otro lado del muro’ (‘West’ en inglés) de Christian Schwochow és un drama alemany que se situa a l’estiu a finals dels anys 70. Tres anys després de la mort del seu marit Wassilij en un accident de cotxe, Nelly decideix fugir de l’asfixiant República Democràtica d’Alemanya amb el seu fill Alexej. L’equipatge dels dos per afrontar la seva nova vida a l’Alemanya Occidental són dues maletes, una motxilla, un peluix y una vida plena de dolor i sofriment que volen deixar endarrere. Nelly pretén casar-se amb alemany de la zona Oest y començar així una nova vida a l’altre costat del mur. Però res més lluny de la realitat. Dues comèdies Des de França s’estrena aquesta setmana, ‘Les combattants’ de Thomas Cailley. Una comèdia que se situa en l’estiu d’Arnaud que es presenta tranquil, fins que es troba amb Madeleine i viuen una autèntica història boja on un no sap si aquella és una història d’amor o de pura supervivència. L’altra comèdia de la setmana és ‘Mi casa en París’ de Israel Hotovitz i protagonitzada pels reconeguts actors Kevin Kline, Maggie Smith, Kristin Scott Thomas i Dominique Pinon. En aquest film, Mathias, un novaiorquès que necessita diners, es trasllada a París para fer-se càrrec del pis que ha heretat del seu pare amb qui no es parlava. Es queda ben sorprès quan descobreix que una senyora de la tercera edat (Mathilde) viu allí amb la seva filla.	Barcelona (ACN).- estrenesRichard Linklater, director de la recent i aclamada ‘Boyhood’ o la saga que va acabar amb ‘Antes del anochecer’, estrena aquest divendres ‘Bernie’. La comèdia sobre un director de funerària d’un tranquil poble de Texas protagonitzada per Jack Black. Aquesta setmana torna un dels clàssics del cinema d’acció amb ‘Misión imposible: Nación secreta’ … Continue reading El director de ‘Boyhood’ estrena la divertida comèdia ‘Bernie’ i Tom Cruise torna a la saga de ‘Misión Imposible’ →	El director de 'Boyhood' estrena la divertida comèdia 'Bernie' i Tom Cruise torna a la saga de 'Misión Imposible'	news	
https://www.vilaweb.cat/noticies/el-retaule-de-sant-ermengol-canvia-el-director-artistic-de-lespectacle/	24/06/2021	Un centenar de veïns de la Seu d’Urgell interpreten des d’avui fins el 15 d’agost ‘El Retaule de Sant Ermengol’, un espectacle que narra la vida del sant català a través d’onze escenes, quadres dramatitzats, a la catedral romànica de la població. L’obra, escrita pel poeta Esteve Albert, es representa anualment al claustre de la catedral des del 1957 amb l’ajuda dels ciutadans de la Seu, que fan d’actors, escenògrafs, encarregats del vestidor i dramaturgs no professionals. Hi ha qui hi participa des de l’any que van començar les representacions. Enguany estrena director artístic. L’actor i director urgellenc, Joan Hernández, ha agafat el relleu de Lluís Obiols, que n’ha estat el director des del 2007. El president del patronat, Jesús Galindo, ha manifestat ‘la voluntat de professionalitzar la direcció, sense perdre el vessant amateur de l’obra’. Hernández ha dit que posaria ‘èmfasi en la humanització dels personatges del retaule’. Més reptes que s’imposa el nou director són els de ‘donar més ritme i dinamisme a l’obra’. Galindo ha remarcat que el gran repte que tenien era d’aconseguir que gent de fora de la Seu vingués a les representacions. Més interpretació dels actors, més ritme, noves veus en off i més música són els elements en què Hernández posarà l’accent per a aquest nou format del retaule de sant Ermengol. Hernández ha dit: ‘els actors han de conèixer més els seus personatges per tal que a l’hora d’interpretar sàpiguen perquè diuen les coses i d’aquesta manera’. La música és una peça clau en aquest espectacle amb fragments de peces del Barroc i de cant gregorià, com també una interpretació cantada en directe per un dels actors, mentre que un narrador va donant pas als diferents quadres que s’escenifiquen. Enguany, la soprano que interpreta el Cant de la Sibil·la de la Seu d’Urgell, Laura Castellet, intervindrà a totes les representacions.	Un centenar de veïns de la Seu d’Urgell interpreten des d’avui fins el 15 d’agost ‘El Retaule de Sant Ermengol’, un espectacle que narra la vida del sant català a través d’onze escenes, quadres dramatitzats, a la catedral romànica de la població. L’obra, escrita pel poeta Esteve Albert, es representa anualment al claustre de la … Continue reading La Seu d’Urgell rep ‘El Retaule de San Ermengol’, amb un centenar d’actors locals →	La Seu d'Urgell rep ‘El Retaule de San Ermengol’, amb un centenar d'actors locals	news	
https://www.vilaweb.cat/noticies/preocupacio-per-la-cinglera-de-castellfollit-despres-de-lultim-despreniment/	24/06/2021	El despreniment de la setmana passada a la cinglera basàltica de Castellfollit de la Roca (Garrotxa) preocupa veïns i institucions. L’Institut Cartogràfic i Geològic de Catalunya avalua l’estat de la cinglera després de l’últim ensurt. El conseller de Territori i Sostenibilitat, Santi Vila, ha afirmat que després de l’ensurt havia parlat amb el batlle de Castellfollit, Miquel Reverter, i que el govern era al costat de l’ajuntament per adoptar les mesures que calguessin. Vila, però, ha dit que aquestes mesures encara no es podien definir fins que la diagnosi s’enllestís. ‘S’ha de veure si són coses que podem corregir o si hem d’aprendre a conviure-hi’, ha afegit Vila. També ha fet veure que no era el primer despreniment que posava en alerta la població. L’1 d’agost, un despreniment a la cinglera de Castellfollit de la Roca va alertar tant veïns com l’ajuntament. No va causar ferits ni es van haver de desallotjar veïns, però sí que va despertar certa preocupació perquè la cinglera basàltica era el fonament de tot el poble. El batlle, Miquel Reverter, ja ha demanat ajuda a les administracions per mantenir el bon estat de la cinglera. El conseller de Territori i Sostenibilitat, Santi Vila, ha recollit el guant i ha assegurat que l’Institut Cartogràfic i Geològic de Catalunya ja havia començat els treballs per fer una diagnosi sobre què havia passat els darrers mesos a la cinglera. Amb aquest estudi a la mà, ha afegit Vila, podrien sorgir mesures per mirar d’evitar més ensurts. Tot i això, Vila ha fet veure que hi havia una part dels riscos que potser es podien minimitzar, però ha afegit que n’hi havia alguns amb què calia aprendre a conviure-hi, perquè eren inevitables per la orografia de la zona. A banda de la diagnosi geològica, Vila ha explicat que també havia donat instruccions a l’Agència Catalana de l’Aigua (ACA) perquè avalués l’estat del lloc on hi va haver el despreniment. ‘Una cosa són quines patologies poden haver-hi al municipi per l’evolució geològica de la cinglera i una altra cosa és fins a quin punt era tot net i veure qui n’ha de ser el responsable’, ha conclòs. El despreniment de la setmana passada va ser al Turonell. Els despreniments de part de la cinglera basàltica de banda i banda de Castellfollit de la Roca —tant el sector que toca el riu Fluvià com a la ribera del Turonell— són relativament habituals després d’episodis de pluja intensa com la que hi va haver aquell dia.	El despreniment de la setmana passada a la cinglera basàltica de Castellfollit de la Roca (Garrotxa) preocupa veïns i institucions. L’Institut Cartogràfic i Geològic de Catalunya avalua l’estat de la cinglera després de l’últim ensurt. El conseller de Territori i Sostenibilitat, Santi Vila, ha afirmat que després de l’ensurt havia parlat amb el batlle de Castellfollit, … Continue reading Preocupació per la cinglera de Castellfollit de la Roca a causa de l’últim despreniment →	Preocupació per la cinglera de Castellfollit de la Roca a causa de l'últim despreniment	news	
https://www.vilaweb.cat/noticies/les-estrenes-el-director-de-boyhood-estrena-la-divertida-comedia-bernie/	24/06/2021	Richard Linklater, director de la recent i aclamada ‘Boyhood’ o la saga que va acabar amb ‘Antes del anochecer’, estrena ‘Bernie’. La comèdia, sobre un director de funerària d’un tranquil poble de Texas, la protagonitza Jack Black. Aquesta setmana també torna un dels clàssics del cinema d’acció amb ‘Misión imposible: Nación secreta’ amb Tom Cruise i dirigida per Christopher McQuarrie. ‘Cuidados de papel’ és un drama que arriba d’Estats Units i és dirigit per Jake Schreier, el mateix director de la tendra i evocadora ‘Una amigo para Frank’, que es va estrenar l’any passat i va passar pel Festival de cinema de Sitges. > Bernie. Direcció: Richard Linklater. Intèrprets: Jack Black, Shirley MacLaine, Matthew McConaughey, Brady Coleman, Richard Robichaux, Rick Dial, Brandon Smith, Larry Jack Dotson, Merrilee McCommas, Mathew Greer, Marjorie Dome, Tim Cariker, Fern Luker, Jack Payne, Sonny Carl Davis. Gènere: Comèdia. Esbós: Jack Black interpreta el director d’una funerària de Carthage. Ell és un ciutadà exemplar i molt estimat per tota la comunitat. Comença una relació d’amistat ben peculiar amb la viuda adinerada del poble, que acabarà matant per accident. Per evitar la presó, mirarà de fer creure a tothom que encara continua viva. > Misión imposible: Nación secreta (‘Mission: Impossible – Rigue Nation’). Direcció: Christopher McQuarrie. Intèrprets: Tom Cruise, Jeremy Renner, Simon Pegg, Rebecca Ferguson, Alec Baldwin, America Olivo, Ving Rhames, Sean Harris, Simon McBurney, Hermione Corfield, Jens Hultén, Jingchu Zhang, Rachel Ritfeld, Anastasia Harrold, Jorge Leon Martinez. Gènere: Acció. Esbós: Tom Cruise torna a protagonitzar aquesta saga. Amb aquesta sumarà cinc llargmetratges, el primer dels quals va ser l’any 1996 i dirigit pel clàssic Brian de Palma. En aquesta ocasió, Ethan i el seu equip s’enfronten a una missió difícil, eliminar el Sindicat, una organització secreta internacional que té habilitats similars a les de l’equip d’Ethan. > Ciudades de papel (‘Paper Towns’). Direcció: Jake Schreier. Intèrprets: Cara Delevingne, Halston Sage, Nat Wolff, Cara Buono, Caitlin Carver, Austin Abrams, Hannah Alligood, Griffin Freeman, Meg Crosbie, Justice Smith, Jaz Sinclair, Madeleine Murden, Mehmet Korhan, RJ Shearer, Dallas White. Gènere: Romàntica. Esbós: El film es basa en la novel·la homònima de John Green i narra la història de Quentin, un jove amb molta mala sort amb l’amor que, una nit qualsevol, es topa amb la seva veïna de fa molts anys, Margo. El jove es tornarà a sentir atret per ella, però Margo de cop i volta desapareix i en Quentin haurà de cercar pistes per a trobar-la. > El Bailarín del desierto (‘Desert Dancer’). Direcció: Richard Raymond. Intèrprets: Freida Pinto, Reece Ritchie, Nazanin Boniadi, Tom Cullen, Marama Corlett, Simon Kassianides, Akin Gazi, Makram Khoury, Davood Ghadami, Tolga Safer, Mourad Zaoui, Neet Mohan. Gènere:Drama. Esbós: El film se situa al difícil clima polític d’Iran de l’any 2009, en el qual Afshin Ghaffarian, un apassionat del ball i la música, decideix reunir un grup de joves disposats a arriscar la vida per aconseguir el seu somni. Mentre segueixen els passos de Gene Kelly i Michael Jackson, neix l’amor entre Afshin i Elaleh (Freida Pinto). Junts creen un grup de ball clandestí amb el propòsit de ballar davant del públic. > L’apòstol (‘L’apotre’). Direcció: Cheyenne Carron. Intèrprets: Norah Krief, Fayçal Safi, Salah Sassi, Brahim Tekfa, Sarah Zaher. Gènere: Drama. Esbós: El protagonista és un jove musulmà que viu a França amb la seva família. Tots esperen d’ell que sigui un imam, igual que el seu tiet. Però ha passat una cosa al seu interior que l’anima a canviar de vida: s’ha convertit al cristianisme. En aquest context, s’haurà d’enfrontar a la seva família, als amics i especialment al seu germà, que es nega a acceptar la seva conversió. Ell, però, lluitarà per defensar allò en què creu. > Al otro lado del muro (‘West’). Direcció: Christian Schwochow. Intèrprets: Jördis Triebel, Tristan Göbel, Alexander Scheer, Jacky Ido, Anja Antonowicz, Ryszard Ronczewski, Andreas Nickl, Polina Voskresenskaya, Hendrik Arnst, Michael Benthin, Angelika Böttiger, Winnie Böwe, Indre Bogdan, Tatjana Berges, Diana Maria Breuer. Gènere: Drama. Esbós: És un drama alemany que se situa a l’estiu a final dels anys setanta. Tres anys després de la mort del seu marit Wassilij en un accident de cotxe, Nelly decideix de fugir de l’asfixiant República Democràtica d’Alemanya amb el seu fill Alexej. L’equipatge dels dos per a afrontar la seva nova vida a l’Alemanya Occidental són dues maletes, una motxilla, un ninot de peluix i una vida plena de dolor i sofriment que volen deixar enrere. Nelly pretén de casar-se amb un alemany de la zona oest i començar així una nova vida a l’altre costat del mur. Però res més lluny de la realitat. > Mi casa en París (‘My Old Lady’). Direcció: Israel Horovitz. Intèrprets: Kevin Kline, Maggie Smith, Michael Burstin, Elie Wajeman, Raphaële Moutier, Sophie Touitou, Dominique Pinon, Kristin Scott Thomas, Christian Rauth, Delphine Lanson, Noémie Lvovsky, Stéphane De Groodt, Jean-Christophe Allais, Jocelyne Bernas, Nathalie Bernas . Gènere: Comèdia. Esbós: Una comèdia que se situa a l’estiu d’Arnaud, que es presenta tranquil, fins que es troba amb Madeleine i viuen una autèntica història boja en què no se sap si és una història d’amor o de pura supervivència.	Richard Linklater, director de la recent i aclamada ‘Boyhood’ o la saga que va acabar amb ‘Antes del anochecer’, estrena ‘Bernie’. La comèdia, sobre un director de funerària d’un tranquil poble de Texas, la protagonitza Jack Black. Aquesta setmana també torna un dels clàssics del cinema d’acció amb ‘Misión imposible: Nación secreta’ amb Tom Cruise … Continue reading Les estrenes: el director de ‘Boyhood’ estrena la comèdia ‘Bernie’ →	Les estrenes: el director de 'Boyhood' estrena la comèdia 'Bernie'	news	
https://www.vilaweb.cat/noticies/sangtrait-en-versio-simfonica-a-lacustica/	24/06/2021	Figueres (ACN).- Un Sangtraït simfònic. Aquesta és una de les apostes del Festival Acústica que ha programat pel proper 29 d’agost al Teatre Municipal el Jardí de Figueres un espectacle únic seguint la tradició de les grans bandes del rock dur internacional – com Scorpions o Metallica- que han adaptat els seus èxits al format simfònic. Durant gairebé unes dues hores, el cantant de Sangtraït, Quim Mandado, conjuntament amb l’Orquestra de Cambra de l’Empordà i la banda Los Guardians del Pont (LGP) repassaran el repertori més popular d’aquest grup de referència de la dècada dels noranta. Durant l’espectacle es podran escoltar himnes tan populars com ‘El vol de l’home ocell’ o ‘El guerrer’ i alguna que altra sorpresa. Una sorprenent unió que servirà per repassar el repertori més popular dels Sangraït des d’un punt de vista totalment diferent i amb nous arranjaments. Durant l’espectacle també es podran escoltar algunes cançons dels LGP que acaben de treure nou disc. Quim Mandado no serà l’únic membre de la banda rockera gironina que participa en aquesta experiència ja que amb Los Guardians del Pont també hi toca Martin Rodriguez, el mític pastisser dels de la Jonquera i Joan Cardoner, músic empordanès excomponent de grups com Rockson o Terratrèmol. Des del festival assenyalen que es tracta d’una oportunitat única per reviure l’esperit del grup que va captivar a petits i grans durant la dècada dels noranta. El concert durarà uns 100 minuts – gairebé dues hores- i comptarà amb peces tant populars com ‘El vol de l’home ocell’, ‘Els senyors de les pedres’, ‘La reina del gel’, ‘Freddie memorium’, ‘El guerrer’, ‘Somnis entre boires’, ‘Inqui-missió’, ‘Furtadora d’ànimes’ i d’altres obres com ‘Presoners dels Erros’ o ‘Sancta Sanctorum’ dels LGP. Tot i això, també hi haurà alguna que altra sorpresa perquè el cantant de Sangtraït ha deixat la porta oberta a realitzar alguna innovació o obra especial al final de l’espectacle. Sangtraït va començar a fer els seus primers ‘bolos’ l’estiu del 1983. El grup de La Jonquera aprofitaven per reversionar Eric Clapton, The Doors, Neil Young o Deep Purple, entre d’altres. Unes primeres passes d’un grup d’amics gironins que des de finals dels 70 ja rascaven els seus instruments i que, a més, van deixar petja. L’estiu del 1986 ja feien de teloners d’El Ultimo de la Fila a la plaça Josep Pla de Figueres, a l’exterior del Teatre Municipal. El mateix escenari que els veurà actuar el 29 d’agost a alguns dels components d’aquesta mítica banda després d’anys de silenci. Després d’agafar volada amb la publicació del seu primer disc ‘Els senyors de es pedres’ l’any 1988, el 2001 els Sangtraït es van acomiadar dels seus seguidors amb un concert a la sala Razzmatazz de Barcelona. Ara, dos dels seus membres com Quim Mandado i Martín Rodríguez continuen sobre l’escenari amb Los Guardians del Pont. Aquesta no serà la primera vegada que la banda gironina entra en contacte amb el món simfònic. L’any 1993 Sangraït ja va aproximar-se al rock simfònic amb ‘Freddie Memorium’ dins l’àlbum ‘Contes i llegendes’ que va comptar amb la col·laboració de Lluís Llach.	Figueres (ACN).- Un Sangtraït simfònic. Aquesta és una de les apostes del Festival Acústica que ha programat pel proper 29 d’agost al Teatre Municipal el Jardí de Figueres un espectacle únic seguint la tradició de les grans bandes del rock dur internacional – com Scorpions o Metallica- que han adaptat els seus èxits al format … Continue reading Sangtraït en versió simfònica a l’Acústica →	Sangtraït en versió simfònica a l'Acústica	news	
https://www.vilaweb.cat/noticies/catalunya-si-que-es-pot-es-presenta-en-societat/	24/06/2021	Catalunya Sí que es Pot, la coalició d’esquerres d’ICV, EUiA i Podem, s’ha presentat avui com una candidatura plural ‘que ho vol canviar tot d’arrel’ i com l’alternativa ‘al model d’Artur Mas’. La presentació s’ha fet al recinte de Fabra i Coats de Barcelona. La coalició encara té la incògnita del cap de llista. Confia que Procés Constituent s’hi afegeixi finalment. La coordinadora d’ICV, Dolors Camats, ha dit que les eleccions del 27-S no eren de votar ‘blanc o negre’. ‘En un moment d’emergència, calen solucions excepcionals’, ha afegit. La secretària general de Podem a Catalunya, Gemma Ubasart, ha insistit igualment en la necessitat de sumar-hi Procés Constituent: ‘Catalunya Sí que es Pot és oberta i s’hi ha de sumar molta gent.’ Camats ha dit que es podia trobar una sortida a la situació d’emergència social, i que per això calia ‘construir l’alternativa que avui comença’. També ha manifestat que Catalunya Sí que es Pot proposava ‘una alternativa a la llista continuista d’Artur Mas’. S’ha referit al dret de decidir dient: ‘No entenem cap més manera de resoldre la situació que donant veu a la gent.’ Tanmateix, ha avisat que les eleccions del 27-S no eren ‘una resposta a una sola pregunta’. Ubasart ha explicat que feien una proposta oberta i que esperaven que fos ‘un projecte ciutadà per construir una Catalunya diferent’. ‘Ens juguem la possibilitat de canvi i de transformació’, ha dit. També ha anunciat que dimarts i dimecres, Podem validaria la coalició. Sobre la possible unió de Procés Constituent, ha manifestat que s’havien respectar els terminis de cada formació, però que esperava que PC s’incorporés ‘al viatge com és aviat millor’. Joan Josep Nuet, coordinador general d’EUiA, ha dit que la nova coalició era ‘la possibilitat real de canviar el país’ i que calia ‘fer un pas endavant’ i donar una resposta ciutadana i política ‘a l’altura del moment històric que viu el país’. Segons ell, ‘batega una voluntat constituent de començar un nou país i poder-ho decidir-ho tot com a societat’. Nuet també ha fet un clam ‘a la gent que vol un país i una política diferent i que està cansada de les retallades i la corrupció’.	Catalunya Sí que es Pot, la coalició d’esquerres d’ICV, EUiA i Podem, s’ha presentat avui com una candidatura plural ‘que ho vol canviar tot d’arrel’ i com l’alternativa ‘al model d’Artur Mas’. La presentació s’ha fet al recinte de Fabra i Coats de Barcelona. La coalició encara té la incògnita del cap de llista. Confia … Continue reading Catalunya Sí que es Pot es presenta en societat →	Catalunya Sí que es Pot es presenta en societat	news	
https://www.vilaweb.cat/noticies/la-forca-dels-junts/	24/06/2021	Ahir es van presentar els candidats independents de les quatre llistes de Junts pel Sí. Va ser un acte força inusual a la Ciutadella de Barcelona, amb la presència i la paraula de Muriel Casals, Eduardo Reyes, Oriol Amat, Montse Palau, Germà Bel, Josep Maria Forné, Carmina Castellví, Lluís Llach i Raül Romeva. Crec que tothom que el va veure en directe o a través de la retransmissió en vídeo deu estar d’acord amb mi si dic que allò que s’hi va veure era una altra cosa. Vull dir, una cosa que no és habitual de veure ni normal en política, respecte al costum que tenim de cada elecció des que hem pogut votar. Els ‘polítics’ ―ho seran quan entrin al parlament― que ahir van parlar davant de la gent van fer servir un llenguatge, unes maneres, es van expressar d’una forma completament inusual. Amat va explicar amb tota la naturalitat del món que son pare li va demanar que anàs a la llista, Palau va recordar Maria Mercè Marçal amb una força emocionant, Forné va invocar els joves als quals els havia fet classe durant dècades. Bel va rememorar els seus anys al PSOE, quan va arribar a ser portaveu d’economia al parlament de Madrid reivindicant que es va equivocar però que va aprendre; Reyes va recordar la seua primera manifestació, portant el seu fill a coll; Castellví va remarcar que érem un país divers i que tot, del mar a la muntanya, era important; Llach va parlar amb tanta autoritat com canta. Casals va portar a l’escenari la força del tàndem que ha fet amb Forcadell tots aquests anys i Romeva va fer un discurs extraordinari, monumental, el preludi d’una campanya que estic segur que gaudirem més d’una vegada i més de dues. Precisament Romeva es va preguntar per quina raó era allà, encapçalant les llistes i no preparant-se per a fer la travessa nedant de les Medes a les Formigues —que ho tenia previst de fer aquest estiu. I va donar una explicació evident, lògica, natural, però alhora extraordinària. Va dir que era en aquella llista perquè havia vist que Pep Guardiola se l’havia jugada malgrat que no havia de fer-ho. Perquè Oriol Junqueras havia acceptat d’unir-se als seus adversaris polítics. Perquè Artur Mas havia acceptat de ser el quart i l’havia deixat a ell d’encapçalar la llista. Perquè Llach s’havia complicat la vida. I perquè milers i milers de persones aquesta vegada es disposaven a fer allò que fóra, literalment, no per a guanyar unes eleccions al Parlament de Catalunya, sinó per a guanyar la llibertat. Definitivament. Ahir es va veure clarament que Junts pel Sí era una operació de decència personal i nacional, de generositat, d’ambició i dignitat, d’excel·lència col·lectiva. I, vist què es va veure ahir, de capacitat d’il·lusionar i de posar dempeus el país. No era fàcil d’aconseguir aquest ambient, però sembla que ho han encertat i que la campanya que s’acosta serà digna de ser viscuda assaborint-la a cada minut. Com només ho fas quan les coses són extraordinàries. Com només ho fas quan saps que això sí que és de debò important i únic.	Ahir es van presentar els candidats independents de les quatre llistes de Junts pel Sí. Va ser un acte força inusual a la Ciutadella de Barcelona, amb la presència i la paraula de Muriel Casals, Eduardo Reyes, Oriol Amat, Montse Palau, Germà Bel, Josep Maria Forné, Carmina Castellví, Lluís Llach i Raül Romeva. Crec que … Continue reading La força dels junts →	La força dels junts	news	
https://www.vilaweb.cat/noticies/jordi-sebastia-se-suma-a-la-vaga-de-fam-simbolica-contra-locupacio-del-sahara/	24/06/2021	L’eurodiputat de Compromís Jordi Sebastià fa una vaga de fam simbòlica de vint-i-quatre hores per a denunciar la situació del Sàhara ocupat i demanar justícia pel cas Takbar Haddi i que li retornin el fill mort. ‘Takbar denuncia que el seu fill va ser apallissat per colons marroquins. Després de passar dos dies empresonat i d’haver estat traslladat d’una banda a una altra, finalment l’explicació oficial del govern marroquí va ser que el seu fill havia mort i que es trobava soterrat en una zona al sud del Marroc’, explica Sebastià a VilaWeb. L’eurodiputat continua una cadena de dejunis en la qual han participat activistes de tot arreu. Ell recull el testimoni d’una militant d’Esquerra Unida i el passarà demà a l’escriptora canària Maribel Lacave, instal·lada a Xile. Sebastià va conèixer Takbar Haddi i hi va conversar fa uns quants mesos, quan va anar convidada al parlament europeu pel grup d’Esquerra Unida. Haddi va posar-se a fer vaga de fam per cridar l’atenció de la comunitat internacional sobre la situació dels territoris ocupats i per exigir de tornar a veure el seu fill i enterrar-lo d’una manera digna. Després de quaranta dies en vaga de fam, els metges van dir-li que ho aturés perquè s’hi jugava realment la vida. Va ser aleshores que va sorgir la iniciativa d’uns quants grups de suport al poble saharià de fer una cadena de dejunis. És una vaga de fam simbòlica. ‘La iniciativa és d’anar encadenant els dejunis entre gent de països diferents i demanar justícia per a aquest cas i, sobretot, denunciar com viuen al Sàhara ocupat’, explica Jordi Sebastià, que admet que aquest ‘és un conflicte absolutament oblidat a escala internacional’. La impunitat del Marroc L’eurodiputat reconeix la influència i la impunitat de què gaudeix el Marroc a Europa. A l’última reunió de la UE dels parlaments dels estats del Mediterrani, per exemple, es va aprovar una declaració sobre la situació dels drets humans al nord de l’Àfrica que deia que el progrés del Marroc era un exemple a seguir. ‘Cosa que és una absoluta barbaritat, els drets humans al Marroc són paper mullat’, lamenta Sebastià. Com a diputat al Parlament Europeu, explica que treballen amb dos fronts: l’intergrup de suport al Sàhara Occidental, des d’on miren de fer feina i pressió, i la comissió del Magreb, de la qual forma part. ‘Però s’ha de dir la veritat: Europa es troba molt lliurada als interessos del Marroc, que és considerat un aliat estratègic i pressiona de manera molt evident amb la qüestió de la immigració il·legal. Té una impunitat realment vergonyosa’, adverteix. Sebastià retreu també que Europa, d’una banda, tingui reconeguts refugiats polítics marroquins que no poden exercir els seus drets i, en canvi, que silenciï la situació del Sàhara ocupat i utilitzi l’acord amb el Marroc de manera estratègica. Per denunciar aquesta vergonya i, sobretot, per exigir justícia a la família de la Takbar Haddi, que no ha pogut veure el seu fill Mohamed Lamin Haaidala, Sebastià s’afegeix avui a aquesta cadena de dejunis.	L’eurodiputat de Compromís Jordi Sebastià fa una vaga de fam simbòlica de vint-i-quatre hores per a denunciar la situació del Sàhara ocupat i demanar justícia pel cas Takbar Haddi i que li retornin el fill mort. ‘Takbar denuncia que el seu fill va ser apallissat per colons marroquins. Després de passar dos dies empresonat i d’haver estat … Continue reading Jordi Sebastià: ‘Europa es troba lliurada als interessos del Marroc’ →	Jordi Sebastià: 'Europa es troba lliurada als interessos del Marroc'	news	
https://www.vilaweb.cat/noticies/alvarez-adverteix-que-guanyar-per-escons-sense-una-majoria-de-vots-condiciona-la-legitimitat-davalar-la-independencia/	24/06/2021	Barcelona (ACN).- Els diputats sorgits del 27-S, a més de treballar pel full de ruta sobiranista no podran ”obviar” els pressupostos del 2016, on s’hauran de decidir les polítiques de la Generalitat, segons Josep Maria Àlvarez, secretari general de la UGT. En una entrevista a l’ACN, Àlvarez ha manifestat que li ”agradaria que el pròxim Parlament faci saltar pels aires la política d’estabilitat econòmica” que aquests últims anys ha imposat el govern espanyol i la UE i que el Govern ha acceptat amb ”submissió”. En relació amb la majoria que hauria de tenir el Parlament per avalar la independència, Àlvarez adverteix que guanyar per escons sense una clara majoria de vots ”condicionarà la legitimitat” del resultat. Josep Maria Àlvarez creu que probablement ”el punt de més feblesa” del futur Parlament sigui la posició ideològicament transversal de les llistes de ‘Junts pel Sí’ i ‘Catalunya sí que es pot’ que els sondejos electorals apunten com de les llistes més votades. Per al secretari general, aquesta manca de definició ideològica i adscripció política es veurà reflectida en el debat dels diputats per aprovar els pressupostos de la Generalitat del 2016. A més del full de ruta sobiranista ”és evident que aquest Parlament haurà de fer uns pressupostos per al 2016 que hauran de definir les polítiques que ha de fer la Generalitat en l’àmbit de la política industrial, la creació d’ocupació, la salut, l’educació i els serveis socials”, entre d’altres competències i ”això no es podrà obviar” per part dels diputats. El secretari general veu en aquesta indefinició ideològica ”un escenari adient per tal de negociar les millors condicions possibles” i que afecten directament al benestar de les persones. A Àlvarez li ”agradaria que el pròxim Parlament faci saltar pels aires la política d’estabilitat que ha imposat l’estat espanyol i la UE” i que el Govern ha acceptat de desplegar durant aquests anys amb ”submissió”. ”No he vist que la batalla s’hagi plantejat” contra aquestes polítiques, ha reblat. Per això, el secretari general de la UGT preveu que ”la tardor no serà tranquil·la de cap de les maneres” ni en el Parlament, ni en l’àmbit de l’actuació del govern espanyol, ni en el de les empreses privades. ”Serà una tardor en la que s’intentarà que es pugui repartir la riquesa que s’ha generat aquest anys i no ha arribat als treballadors”. El marc estatutari, superat Àlvarez subratlla una clara evidència que s’observa en el fet que ”sumat el vot independentista i el vot dels que estan pel dret a decidir a Catalunya hi ha una immensa majoria de catalans que veuen que l’actual marc estatutari” de relació entre Espanya i Catalunya ”ha estat superat”. ”Catalunya vol refer la seva relació amb Espanya i en aquesta idea de refer n’hi ha qui la vol refer per continuar junts i n’hi ha qui la vol refer per sortir-se’n”. El bloc d’aquestes dues opcions és ”un bloc que suma i és el que ens ha portat fins aquí” però d’ara endavant ”no es podrà comptar tot junt” cosa que fa que el futur del projecte depengui ”de la capacitat que es tingui després del 27-S d’analitzar el resultat i posar-lo en positiu”. En aquell moment es veurà si la decisió d’anar més enllà del dret a decidir ha fet que el que procés ”surti tocat o no”. El secretari general de la UGT creu que ”l’estirada” del procés sobiranista a definir un full de ruta de transició cap a la independència ”s’ha de veure més com una resposta a l’immobilisme de l’estat espanyol que als desitjos de la societat catalana”. La legitimitat del resultat En relació amb la majoria que hauria de tenir el futur Parlament per avalar el procés independentista, Àlvarez ho considera ”irrellevant”. El que és ”evident” és que el Parlament per iniciar un procés constituent ho ha de fer a través d’aprovar lleis i que per aconseguir-ho s’ha de tenir un suport social molt ampli ”i això a vegades es dóna amb el 51% i a vegades amb el 75%”. El sistema de representació del Parlament és un sistema on les proporcions estan molt corregides i pot donar-se una majoria absoluta en escons que estigui ”allunyada d’una majoria absoluta de vots i això, digui qui ho digui, genera debat, polèmica i condiciona la legitimitat” del resultat. Per Josep Maria Àlvarez cal esperar l’índex de participació en les eleccions que marcaran el grau ”d’implicació” de la societat catalana en el procés sobiranista..	Barcelona (ACN).- Els diputats sorgits del 27-S, a més de treballar pel full de ruta sobiranista no podran ”obviar” els pressupostos del 2016, on s’hauran de decidir les polítiques de la Generalitat, segons Josep Maria Àlvarez, secretari general de la UGT. En una entrevista a l’ACN, Àlvarez ha manifestat que li ”agradaria que el pròxim … Continue reading Àlvarez creu que guanyar per escons sense majoria de vots ‘condiciona la legitimitat’ d’avalar la independència →	Àlvarez creu que guanyar per escons sense majoria de vots 'condiciona la legitimitat' d'avalar la independència	news	
https://www.vilaweb.cat/noticies/maillol-i-el-vi-de-banyuls/	24/06/2021	El vi de Banyuls fou el protagonista de la inauguració de l’exposició ‘Maillol i Grècia’, al Museu Frederic Marès de Barcelona. El color robí del vi de Banyuls, dolcenc, fet amb una proporció important de garnatxa negra, va posar la cirereta a la inauguració d’una exposició de petit format però de gran calat cultural, que es podrà veure a Barcelona fins el 31 de gener del 2016 i després s’exposarà al Museu Maillol de Banyuls. L’exposició és dedicada al gran escultor Aristides Maillol (Banyuls de la Marenda, 1861 – 1944) i al viatge a Grècia que va fer el 1908 i que fou determinant per a la seva obra, amb voluntat arcaica, de retorn als clàssics. I el vi? Per què cal destacar el vi en aquest relat? Doncs perquè l’obra de Maillol no es pot destriar del seu paisatge de naixença, un paisatge fet de vinya i d’oliveres. I unes vinyes que li proporcionaven un raïm amb el qual Maillol mateix es feia el vi. Així ens ho ha explicat el seu nebot nét, Yvone Berta Maillol, continuador de la tradició vinícola i propietari del celler Domaine Berta-Maillol. Fou aquest vi de Banyuls el que va donar gust i aroma a la celebració artística i volem escrutar aquest lligam d’art, paisatge i vi en Maillol. Maillol i el paisatge del golf de la Selva Josep Pla, que va dedicar el seu primer ‘Homenots’ a Arístides Maillol, comença el retrat de l’escultor a través del paisatge. Pla situa el paisatge de Maillol en un territori que anomena el golf de la Selva: «…una comarca d’unitat geològica i geogràfica perfecta, encara que migpartida per la frontera política del Tractat dels Pirineus. Dins del seu redòs hi ha les següents poblacions: el Port de la Selva, la Selva de Dalt, el Port de la Vall, el Port de Llançà i Llançà, Colera, Portbou, Cervera, Banyuls, Portvendres i Cotlliure. Com a rossellonès, Maillol és català; com a home del golf de la Selva, els seus lligams amb el nostre país no són solament històrics, sinó explícits i concrets.» I com defineix Pla aquesta terra? Diu: «Sobre els perfils rocosos i generalment pelats d’aquest país, la terra hi és molt prima: pedriscall, pedrigolet quan ho permet el franc roquisser. Seria un país que no tindria econòmicament cap valor si la tenacitat i l’enginy dels seus habitants no l’haguessin convertit en una terra de vinyes. Els ceps d’aquestes parets seques fan un vi de rost de molta graduació (la graduació natural de les vinyes del golf de la Selva) i modernament un vi de qualitat (el de Banyuls) que és a França conegudíssim.» I encara recorda Pla: «El cognom Mallol només és comprensible en un país de vinyes. Un mallol és un cep verge, un cep abans de ser empeltat, el rebrot selvàtic del cep. La família Mallol afegí una ‘i’ al nom antic, per permetre fer el so líquid de la nostra ella.» Exposa Josep Pla: «En tot intent de fer un retrat de Maillol, s’ha de tenir present, em sembla, el seu paisatge, la seva naturalesa, perquè fou un home que, a diferència de gairebé tots els altres, visqué deliberadament i voluntàriament dins de la naturalesa. En les formes arcaiques de la vida de Banyuls es pot trobar la naturalesa humana de Maillol; en el camí (flanquejat d’una riera) del pla de les Abelles i del coll, hi ha la seva naturalesa geogràfica, física.» La vinya i el vi de Banyuls que feia Maillol Precisament, a l’exposició ‘Maillol i Grècia’ del Museu Frederic Marès es projecta una pel·lícula de Jean Lods, ‘Arístides Maillol, escultor’, de setze minuts, feta el 1943, un any abans de morir-se. Maillol és molt vell, amb barba blanca llarga i cabells blancs també llargs. S’està Banyuls, a casa seva i al taller. S’hi veuen els pescadors, els vinyaters, els artesans, que fan una vida senzilla, com la seva, i se’l veu parlant en català amb les mosses que fan la verema a costers de terra eixuta, magre… I se’l veu assegut enmig d’una vinya, observant el seu paisatge, de vinyes i oliveres al costat del mar. Per això hem preguntat a Yvone Berta Maillol quina vinculació tenia Aristides Maillol amb la vinya i el vi. I ha explicat: ‘A l’interior de Banyuls tot el paisatge, de fet, ha canviat poc des dels dies en què Arístides Maillol hi va viure. Els marges de pedra seca pertot arreu dibuixen els turons plantats de vinya. Tot i que, per desgràcia, aquesta vinya es troba ara en fort retrocés. La desaparició dels últims ramats de cabres, que Maillol va esbossar del natural, ha tret molt d’encant i autenticitat a les nostres masies. Encara que molt absort en el seu art i vivint sis mesos de l’any a Marly Le Roy, el meu oncle no deixava de venir mai a Banyuls en temps de verema. Es feia portar pels pagesos la part del raïm que li tocava, i ell mateix elaborava el vi al celler de la Casa Rosada. El meu oncle tenia uns mètodes de vinificació propis que el seu fill Lucien va continuar practicant, i que em van valdre, amb Lucien, discussions homèriques de les quals guardo grans records’. Explica Yvon Berta Maillol: ’Si el mètode d’elaboració del vi segons els seus principis no va canviar gens, i es regia per la llei dels vins dolços naturals, amb els anys s’ha avançat molt als nostres cellers gràcies al millor coneixement de la química natural i la complexitat de la fermentació. El control de la temperatura i la fermentació carbònica han contribuït a extreure més bé les aromes’. I continua amb una anècdota: ‘Vaig llegir un article d’un sommelier de renom que parlava de l’època de Maillol i que explicava que havia tingut el gran privilegi de seure a la taula de casa Maillol per tastar-hi l’excel·lent cuina catalana que feia la seva dona Clotilde, que en sabia tots els secrets. Maillol li va fer tastar deu vins diferents del seu celler durant l’àpat’. I una altra anècdota: ‘No s’amagava pas d’haver comprat la complicitat d’un conserge de l’Escola de Belles Arts de París per entrar-hi, tot i que ell no hi era inscrit, oferint-li regularment una bona ampolla de Banyuls. Amb gust explicava aquesta història, tot aclucant els seus ulls entremaliats. No cal dir que estimava tots els nostres vins i, especialment, el vi de Banyuls, que sempre deia que era el millor vi del món!’ Ivon Berta Maillol, descendent d’Aristides Maillol, acaba explicant: ‘El nostre Domaine Berta Maillol aplega les parcel·les de l’Arístides Maillol, les de la seva germana Maria, i les de la meva àvia. Encara mantenim molts ceps vells, d’aquella època, i al nostre antic celler conservem amb zel tines molt antigues, de 1000 hl, que eren de l’època de Maillol, per a fer vins de guarda’. El vi de Grècia i el paladar de Maillol Tornant a la importància del paisatge en la forma de l’escultura de Maillol, el retrat de Josep Pla en mostra l’essència en aquest paràgraf: «En aquesta riera que baixa del coll de Banyuls, que Maillol resseguí milers de vegades anant i venint entre la seva petita masia i la població, hi trobà elements de la naturalesa que l’acostaren a formes de l’art. En els palets, els rotllons d’aquesta riera, que és curta, generalment seca i que, de seguida que plou una mica, es torn violenta, en els palets arrossegats, friccionats per l’aigua i els obstacles, hi trobà formes d’una naturalitat prodigiosa, formes que acariciava constantment i que considerava com una prefiguració de les que l’escultor tractà de fixar en el fang del taller. Llavors sempre en portava alguna a la mà i les butxaques plenes (aquells palets que li deformaven les butxaques, ja de natural tan balderes. (…) Naturalesa i escultura són per a ell una cosa idèntica. Els seus torsos, anques, cuixes, tenen un paral·lelisme amb els perfils de les muntanyes del país, amb les corbes del seu paisatge, amb les formes dels palets de riera. Aquestes idees arcaiques, gregues, foren la gran novetat que Maillol aportà en el corrent de l’escultura moderna. El que s’ha d’estimar dels antics no és pas la seva antigor; és la seva permanent, renovada novetat, que deuen a la naturalesa i a la raó, que en la naturalesa descobreixen.» I precisament, el viatge a Grècia que Maillol féu el 1908, amb el comte Kessler, un personatge extraordinari que fou mecenes de l’escultor, i l’escriptor austríac Hugo von Hofmannsthal, va contribuir ‘en gran manera als descobriments de les seves arrels. Sempre que Maillol parlà de Grècia ho féu d’acord amb el seu país’, segons que explica Josep Pla. Coincidint amb l’exposició ‘Maillol i Grècia’, el Museu Frederic Marès i la Fundació Dina Vierny-Museu Maillol de París han editat per primera vegada i en edició bilingüe català-francès el quadern d’artista que Aristides Maillol va escriure per fixar les impressions d’aquell viatge, ‘Notes d’un viatge a Grècia 1908’ (transcrit per la responsable dels arxius de la Fundació Dina Vierny-Museu Maillol de París, Nathalie Houzé, i la traducció catalana de Miquel Desclot). En aquest dietari sense dates i sense signes de puntuació, es veu amb claredat aquesta la relació constant que Maillol fa de Grècia amb el seu paisatge. Només arribar a Atenes, escriu: «De matí — això és Atenes — el Pireu — No he tingut cap sorpresa en veure el port — això s’assembla molt al meu poblet i a Portvendres — però un Portvendres desmesuradament engrandit — les cases tenen bonics colors rosats grocs i blaus — l’aire és d’una puresa remarcable ens quedem al vaixell fins a 2/4 de 9 jo puc examinar a plaer el port que és lluny de ser lleig com diu tothom — molts vaixells els turons són absolutament semblants als turons de Fitor i de Salses a la rodalia de Perpinyà…» I té present el vi, que apareix en uns quants moments del viatge. A Dalfi, l’escultor tasta el vi de resina, que el desplau enormement. Li serveixen durant un dinar joiós d’uns comerciants molt hospitalaris que celebraven la Pasqua: «Ens serveixen per beure un vi blanc de color de palla molt engrescador Kessler fa una ganyota perquè ha reconegut el famós vi Resinat que li costa tant de beure — jo tasto el vi — quina llàstima — el que bec és resina pura — però tothom ens mira — cal tenir coratge bevem i trinquem cridant com aquesta bona gent jo he hagut de fer diverses tirades per acabar-me el got…» Més endavant, cap al final del viatge, a Faléron, a la platja, després d’una sessió de nus dins del mar, escriu Maillol: «avui després de la sessió m’assec a la platja entaulat [sic] — em porten per primer cop en tres dies [sic] un vi negre no resinat que és deliciós s’assembla molt al ranci de Banyuls per 10 cèntims em porten un gran got de vi i un got d’aigua encara més gros mai no he sentit el goig de veure ni de beure un got d’aigua com a Atenes o a Delfos — a Delfos em donaven Loucoumi — aquí bé he trobat per fi un vi deliciós en aquesta fonda — als hotels el vi del país està sempre picat — com vinagre — ordinàriament afegeixen al vi un bon [grapat?] de resina — que el conserva — aquí em donen un vi a penes resinat però és negre (…) — em recordo encara dels 3 gots que em van fer beure per força a Dafni —». Arístides Maillol, l’escultura grega arcaica, el paisatge de Banyuls i el vi, vet aquí el relat.	El vi de Banyuls fou el protagonista de la inauguració de l’exposició ‘Maillol i Grècia’, al Museu Frederic Marès de Barcelona. El color robí del vi de Banyuls, dolcenc, fet amb una proporció important de garnatxa negra, va posar la cirereta a la inauguració d’una exposició de petit format però de gran calat cultural, que … Continue reading Maillol i el vi de Banyuls →	Maillol i el vi de Banyuls	news	
https://www.vilaweb.cat/noticies/qui-pilotara-la-normalitzacio-del-catala-a-les-illes-2/	24/06/2021	Des de l’arribada de Francina Armengol al Govern de les Illes Balears, amb el suport parlamentari de Més i Podem, el català gaudirà d’un millor tracte després de quatre anys de continus atacs per part del PP de José Ramón Bauzá. Una legislatura que ha estat marcada per la imposició del Decret de Tractament Integrat de Llengües (TIL), el qual va ser paralitzat pel Tribunal Superior de Justícia de les Illes Balears el passat setembre i derogat pel nou govern en la seva primera reunió. L’actual conseller d’Educació és Martí Xavier March, un independent proposat pel PSIB. Ja ha anunciat que recuperarà el decret de mínims, però descarta impulsar una normativa d’immersió lingüística, una demanda que es fa des dels sectors que defensen el català. Martí Xavier March és catedràtic de psicopedagogia de la UIB i durant molts anys va dirigir l’anuari sobre l’educació a les Illes Balears. Certament és un defensor de la llengua catalana però des dels sectors educatius es creu que haurà de bascular entre les seves conviccions personals i el partit que representa, malgrat que és independent del PSIB. És per això que no es creu que impulsi una normativa d’immersió lingüística. Bernat Joan, polític eivissenc que va ser Secretari de Política Lingüística de la Generalitat de Catalunya, diu que ho lamenta, però es mostra convençut que el català serà clarament la llengua vehicular a les aules. Amb la recuperació del decret de mínims es garantirà que el 50% de l’ensenyament sigui en català. Es tracta d’un model flexible que permet repartir l’altre 50% com es vulgui. ‘Si una escola vol pot fer el 70% en català, 20% en anglès i 10% en castellà’, diu Bernat Joan. Aquest fet permetia que en algunes escoles gairebé es produís una immersió lingüística del català, fet que el conseller ja ha dit que respectarà. Excés de llibertat en el decret de mínims ‘La nova conselleria d’Educació donarà llibertat als centres perquè ells mateixos elaborin els projectes lingüístics que més creguin convenients’, diu Iñaki Aicart, portaveu de l’Assemblea de Docents de les Illes. Però aquesta llibertat pot tenir un problema. ‘S’ha de funcionar més en català allà on la societat l’utilitza menys’ diu Bernat Joan. I concreta: ‘És a dir, es necessita més ensenyament en català a Calvià, Sant Antoni de Portmany i àrees costanera-turístiques, que no a àrees on hi ha una majoria de catalanoparlants. I ens hem trobat amb casos en els quals es fa a l’inrevés’ . Política Lingüística Serà l’altre pal de paller del català a les Illes. ‘S’ha de ser molt conscient que el català és una llengua minoritzada i s’ha de fer política de criteri científic i lingüístic. Igualtat no és 50% i 50%. Igualtat és que el català tingui els mateixos drets que el castellà. Això no és possible ara mateix’, diu Iñaki Aicart. Per resoldre la desigualtat entre el català i el castellà a les Illes, el nou govern ha creat una direcció general de Política Lingüística que ocupa Marta Maria Fuxà. Aquesta figura és nova ja que durant el govern Bauzá no existia, símptoma inequívoc del rebuig que va patir el català. La tasca més important que té entre mans Fuxà serà canviar la llei de funció pública, quelcom que ja va anunciar divendres. L’anterior govern la va reformar perquè el català no fos un requisit per treballar a l’administració pública i va quedar relegat a un simple mèrit. Per altra banda, es vol arribar a convenis amb el món del comerç, de la indústria, el turisme i dels diferents sectors econòmics per potenciar l’ús de la llengua catalana. Bernat Joan també destaca un altre àmbit d’actuació: ‘S’han d’implementar, altra vegada, polítiques d’acolliment lingüístic per les persones nouvingudes, que han estat molt deixades de banda.’ Tot plegat ha de servir perquè l’ús social del català a les Illes incrementi. La darrera Enquesta d’usos lingüístics de la població, publicada la setmana passada, conclou que la llengua catalana ha disminuït tant en l’àmbit laboral com el familiar. Sabedor d’aquest fet, el govern comença a fer passos per millorar aquest fet. L’últim, és que acaba de restablir el llibre d’estil de la UIB per a la radiotelevisió pública IB3 i ha creat una comissió mixta formada pel departament de Filologia Catalana i Lingüística General, que servirà d’assessora.	Des de l’arribada de Francina Armengol al Govern de les Illes Balears, amb el suport parlamentari de Més i Podem, el català gaudirà d’un millor tracte després de quatre anys de continus atacs per part del PP de José Ramón Bauzá. Una legislatura que ha estat marcada per la imposició del Decret de Tractament Integrat … Continue reading Qui pilotarà la normalització del català a les Illes? →	Qui pilotarà la normalització del català a les Illes?	news	
https://www.vilaweb.cat/noticies/contundent-protesta-dup-jarc-i-asaja-contra-els-baixos-preus-de-la-fruita-en-dos-supermercats-de-lleida/	24/06/2021	Uns 300 agricultors convocats per Unió de Pagesos, JARC i Asaja han protagonitzat aquest divendres una de les mobilitzacions més contundents dels últims temps a les comarques de Lleida. Per protestar contra els baixos preus que s’estan pagant per la fruita dolça les organitzacions agràries han reunit una cinquantena de tractors, han llançat uns 10.000 quilos de fruita i han cremat neumàtics davant dels supermercats Lidl i Aldi del polígon Neoparc de la capital del Segrià. La mobilització ha acabat amb la intervenció dels Mossos d’Esquadra per evitar que els manifestants entressin als establiments, que havien tancat portes des de l’inici de la protesta. Els pagesos avisen que les accions continuaran. Els tres sindicats agraris s’han posat d’acord per organitzar conjuntament la protesta perquè consideren totalment injustificada la crisi de preus que està vivint el sector de la fruita dolça aquesta campanya ja que no hi ha excés d’oferta. Creuen que els productors han aguantat molt de temps sense queixar-se i d’això se n’han aprofitat les grans cadenes de distribució, especialment les centreeuropees amb molta presència al continent, com Lidl o Aldi. Es queixen que aquestes firmes pressionen per pagar-los preus irrisoris per la fruita, entre 25 i 30 cèntims per quilo, amb la qual cosa en prou feines poden cobrir les despeses de producció. Asseguren que un preu just per a la fruita de qualitat s’hauria de situar al lineal entre un euro i mig i dos euros i massa sovint es troben ofertes molt per sota. A tot això, també coincideixen a denunciar la inacció de les autoritats de l’Estat i de la Unió Europea per evitar aquesta situació. El president d’Asaja a Lleida, Pere Roqué, ha afirmat que la d’aquest divendres ha estat la primera d’un seguit de protestes que continuaran ‘fins que se’n surtin’. El responsable de fruita dolça de JARC, David Borda, ha estat contundent criticant que Brussel·les se supediti, segons ell, als interessos de les cadenes de distribució. Qui també ha estat present a la protesta ha estat el coordinador nacional d’UP. Joan Caball ha assegurat que els ‘plats trencats’ del veto rus no els poden pagar només pagesos i consumidors.	Uns 300 agricultors convocats per Unió de Pagesos, JARC i Asaja han protagonitzat aquest divendres una de les mobilitzacions més contundents dels últims temps a les comarques de Lleida. Per protestar contra els baixos preus que s’estan pagant per la fruita dolça les organitzacions agràries han reunit una cinquantena de tractors, han llançat uns 10.000 … Continue reading Contundent protesta a Lleida contra els baixos preus de la fruita →	Contundent protesta a Lleida contra els baixos preus de la fruita	news	
https://www.vilaweb.cat/noticies/a-latencio-dalbano-dante-inquietuds-i-recels/	24/06/2021	Amb l’horitzó de les futures eleccions del 27-S, aquestes últimes setmanes estem vivint intensos debats a les xarxes entre els partidaris de la llista de Junts pel Sí i la del Sí que es Pot. Entre d’altres, hem pogut llegir la teva carta oberta a Lluís Llach i la seva resposta en 6 tweets. Un debat complex, a vegades contradictori, suscitat en el context d’una política catalana que, a diferència d’aquelles desenvolupades en territoris on nació i estat configuren una sola cosa, s’articula a través dels eixos social i nacional. Una realitat que sens dubte complica el debat i fa que sovint, interessadament o desinteressadament, s’obviïn o es magnifiquin, segons convingui, diferents elements del debat. És en aquest context en què a mi, un simple militant de base sense la notorietat mediàtica de què pots gaudir tu, se’m generen alguns recels o inquietuds davant l’allau de notícies, escrits i consideracions en què ens veiem immersos. D’aquí la carta que ens ocupa. En primer lloc voldria que quedés ben patent el respecte i agraïments infinits cap a la gran tasca que, juntament amb la Marta, heu estat fent al capdavant de la revista ‘Cafè amb llet’. Heu estat, junt amb la CUP de Reus, uns dels referents en la denúncia de les greus irregularitats originades des de la seva creació en el si d’un sistema sanitari català malauradament caracteritzat per l’opacitat en la gestió i el malbaratament d’una quantitat ingent de recursos públics gestionats per alts càrrecs d’una sociovergència que, sovint amb el suport tàcit o exprés d’una ICV amb la qual ara t’alies, ha gestionat el poder a Catalunya des de l’adveniment de la mal anomenada democràcia. Gràcies per tota la informació i col·laboració que has ofert a aquells que, com nosaltres a les Terres de l’Ebre, estem intentant també denunciar aquestes pràctiques irregulars i nocives per a l’interès general del conjunt de la població. Dit això, comentar que no entenc la simplificació, que des de certs sectors en què tu t’enquadres, s’està fent de la llista Junts pel Sí. Jo, que considero que l’alliberament social ha de vindre de la mà de l’alliberament nacional i que per tant amb la CUP tinc molt clara la meva opció, no entenc i no comparteixo la simplista identificació de la llista de Junts pel Sí amb la figura de Mas i les polítiques neoliberals que aquest ha protagonitzat i que detesto tant com tu. No les entenc, com tampoc no entenc el posicionament de la llista del Sí que es pot que tu representes vers el procés sobiranista català. M’explico, voler atribuir a la llista de Junts pel Sí únicament les polítiques austericides de l’anterior govern Mas crec que obvia, no sé si malintencionadament, una composició més complexa d’una candidatura que alberga, a més de persones independents com en Raül Romeva, la gent d’ERC -massa còmplice amb les polítiques de CIU, cert- la gent d’Òmnium i la gent de l’ANC. Llista que representa centenars de milers de persones que des de fa anys han organitzat centenars de consultes i s’han manifestat massivament tot reclamant el dret d’autodeterminació del poble de Catalunya. Gent amb molta de la qual no coincideixo amb això de ‘la independència primer’, però molta i diversa gent amb diferents sensibilitats socials que no crec que hagi de ser minimitzada com feu amb l’equació de Junts pel Sí=Polítiques neoliberals de Mas. Una equació simplista que obvia per complet el moment polític excepcional en què ens trobem immersos arran del procés sobiranista. Moment en què molta gent entenem que no es tracta d’elegir un President que gestioni l’autonomia sinó un Parlament que ens ha de dur a l’exercici del dret d’autodeterminació i, si així ho vol la majoria del poble de Catalunya, al trencament amb l’estat de les autonomies i el règim del 78. Una equació que, en sentit contrari i obviant per contra l’eix social, es podria resumir amb una altra que també està sent utilitzada i tampoc comparteixo -com tampoc comparteixo els insults dels quals ets objecte- i que és la de Sí que es pot= Unionisme de PP i Ciutadans o Federalisme de PSOE. Unes equacions excessivament simplistes que menystenen tant les diferents sensibilitats socials que hi pot haver entre els partidaris de la llista de Junts pel Sí com les diferents sensibilitats nacionals que pot albergar la llista del Sí que es pot. Perquè, parlant clar i demanant-te disculpes si no ho he sabut llegir, quina és la vostra posició respecte a l’exercici del dret d’autodeterminació del poble de Catalunya? Aquest ha d’estar subordinat a un procés constituent a l’estat Espanyol impedit per unes majories qualificades amb les que es blindà la Constitució del 78? Com et dic, detesto com tu les polítiques antisocials del govern de Mas i dels diferents governs del PPSOE a l’estat espanyol. Aquest és un dels principals motius pels quals sóc partidari de votar sí a la independència (que no vol dir votar la llista de Junts pel Sí). Posats a demanar, una independència de l’estat espanyol i d’una Unió Europea al servei dels capitals financers internacionals que serà una oportunitat de fer net, d’assentar les bases d’un nou estat amb una política educativa, cultural i lingüística pròpia que no depengui del Werts ni dels magistrats del tribunal constitucional de torn, un estat respectuós amb el medi ambient, amb serveis públics universals de qualitat que garanteixi uns mínims de dignitat per tothom i defensi els drets de la classe treballadora, que no estigui subordinat als interessos de les oligarquies empresarials i financeres, en resum, un estat en què la justícia social i la dignitat de totes les persones siguin la prioritat. Objectius la majoria compartits entenc amb la vostra candidatura. No serà fàcil, caldrà estar atents, segurament desobeir i empènyer tots junts per tal de guiar el procés i aprofitar aquesta oportunitat que moltes veiem en el moment polític actual. Ara bé, des de la llista del Sí que es pot estareu disposats a empènyer en aquesta direcció o, per contra, el vostre camí és el d’esperar a obtenir a l’estat espanyol la majoria qualificada necessària per encetar allí un procés constituent que ens dugui a les millores socials que crec que tots dos anhelem? Crec que fóra bo que ens deixem d’electoralismes propis de la vella política i en lloc de repetir fins a la sacietat els greus vicis dels diferents governs de Mas que ja tots coneixem o focalitzar en excés abraçades puntuals que desvien l’atenció sobre l’excel·lent oposició duta a terme pels diputats de la CUP, posem totes les cartes sobre la taula i siguem clars respecte de quina és la nostra posició davant el moment polític excepcional en què ens trobem. Negar el caràcter plebiscitari de les pròximes eleccions –que precisament és el que fa el govern de Rajoy- o intentar restar a les llistes partidàries del sí crec que fa un flac favor a totes aquelles persones que creuen que sí que es pot transformar la societat actual. Perquè creiem que sí que es pot, votem sí a la independència. Atentament, Jordi Morales i Valldepérez	Amb l’horitzó de les futures eleccions del 27-S, aquestes últimes setmanes estem vivint intensos debats a les xarxes entre els partidaris de la llista de Junts pel Sí i la del Sí que es Pot. Entre d’altres, hem pogut llegir la teva carta oberta a Lluís Llach i la seva resposta en 6 tweets. Un … Continue reading A l’atenció d’Albano Dante: inquietuds i recels →	A l'atenció d'Albano Dante: inquietuds i recels	news	
https://www.vilaweb.cat/noticies/el-govern-denuncia-que-les-aportacions-del-pge-a-tres-equipaments-de-madrid-tripliquen-el-total-dinversions-a-catalunya/	24/06/2021	Barcelona (ACN).- El conseller de Cultura, Ferran Mascarell, ha dit que el govern espanyol havia reafirmat amb els Pressupostos Generals de l’Estat (PGE) el ‘projecte cultural centralista’, i que acumulava ‘cinc anys de discriminació’. El govern denuncia que les aportacions dels pressupostos a tres equipaments de Madrid com ara el Reina Sofia, el Museu del Prado i el Teatro Real tripliquen el total d’inversions de l’estat espanyol a Catalunya. Segons dades del Departament de Cultura, els equipaments catalans han deixat d’ingressar 37,5 milions d’euros de part de l’Estat des del 2011, un 43,9% menys. El descens de pressupost dels equipaments culturals catalans és del -3,2% respecte del 2015, segons la conselleria. Mascarell ha ressaltat que el ‘progressiu’ abandonament de la cultura catalana es feia evident amb els pressupostos generals de l’estat espanyol, que condemnaven els equipaments culturals catalans a una situació ‘vulnerable’. Al seu entendre, no compleix els pactes establerts ni els estatuts d’uns quants equipaments culturals catalans. Per Mascarell, el pressupost assignat representa una ofensiva més contra la cultura del país. ‘L’estat espanyol ens ofega fiscalment i financerament i, a més, ens nega culturalment’, ha afegit. Pel conseller, no solament ‘no respon’ a les necessitats de Catalunya, sinó que incompleix els estatuts sobre les aportacions que hauria de fer efectives. ‘Un exemple clar d’aquesta situació és que des de fa quatre anys, les aportacions que l’estat espanyol fa al Liceu són per sota del percentatge que, d’acord amb els estatuts, li correspondria de fer’, ha fet veure. Segons que ha apuntat Mascarell: ‘els efectes a mitjà termini són demolidors i fan que els equipaments perdin competitivitat’. A l’incompliment dels pagaments, el conseller creu que s’hi ha d’afegir la supressió de subvencions directes al teixit cultural català, com ara els ajuts directes a esdeveniments culturals de llarga trajectòria a Catalunya, que incloïen des de festivals d’estiu fins a mercats empresarials de l’àmbit cultural, i més. Desaparició del fons estatal de promoció de films en català El projecte de pressupost de l’any 2016 del govern espanyol no inclou, segons el Departament de Cultura, cap partida pressupostària per a fer front al foment cinematogràfic i audiovisual per a llengües cooficials diferents al castellà, i també la desprogramació de grans inversions previstes, com ara la Biblioteca Pública de l’estat a Barcelona.	Barcelona (ACN).- El conseller de Cultura, Ferran Mascarell, ha dit que el govern espanyol havia reafirmat amb els Pressupostos Generals de l’Estat (PGE) el ‘projecte cultural centralista’, i que acumulava ‘cinc anys de discriminació’. El govern denuncia que les aportacions dels pressupostos a tres equipaments de Madrid com ara el Reina Sofia, el Museu del … Continue reading Les aportacions de l’estat espanyol a tres equipaments de Madrid tripliquen el total d’inversions a Catalunya →	Les aportacions de l'estat espanyol a tres equipaments de Madrid tripliquen el total d'inversions a Catalunya	news	
https://www.vilaweb.cat/noticies/el-govern-grec-canvia-de-posicio-respecte-a-kossove-i-ailla-mes-encara-espanya-dins-la-ue/	24/06/2021	El govern grec de Syriza ha canviat sobtadament de posició respecte a Kossove. Fins ara Grècia havia format part del reduït grup de membres de la Unió Europea que no reconeixen la independència unilateral de Kossove. Però això ha canviat aquesta setmana. El ministre grec d’Afers Estrangers, Nikolaos Kotzias, ha visitat Kossove aquesta setmana i ha afirmat que el seu país ajudarà els kossovars a incorporar-se a les organitzacions internacionals, esmentant de forma particular l’Interpol i la UNESCO. Precisament Kossove ha demanat l’entrada a l’UNESCO, que aquesta organització de Nacions Unides estudiarà el pròxim mes de novembre. Durant la visita, la primera feta mai pel govern grec a Pristina, es va anunciar l’obertura de dues delegacions en les respectives capitals i que Grècia ha convidat el primer ministre kossovar a fer una visita oficial a Atenes. El govern grec també va anunciar que està estudiant el reconeixement diplomàtic total de Kossove, encara que la decisió no la prendrà de forma immediata. La reacció del govern serbi no es va fer esperar i ha demanat explicacions al govern grec. Des de Belgrad s’ha remarcat el fet que Grècia ‘encara’ no ha optat per establir relacions diplomàtiques amb Kossove. Grècia és un dels cinc estats de la Unió Europea que no han reconegut encara la independència kossovar. D’aquests cinc Eslovàquia ja ha anunciat que estudia reconèixer el Kossove i Xipre seguirà la posició del govern grec, com fa habitualment en tots els temes de política internacional. Això deixaria Romania i Espanya com els darrers estats de la Unió en negar-se a reconèixer el Kossove. Incorporació a la UNESCO El primer ministre kossovar va aprofitar la presència del ministre grec per a afirmar que la UNESCO estudiarà la possible incorporació de Kossove en la seva reunió de novembre. A diferència del que passa en l’ONU per a que un territori s’incorpori a l’UNESCO només cal el vot favorable de l’assemblea i els membres permanent no poden exercir el dret de vet. Per això Palestina i Niue són membres de ple dret de l’UNESCO però no de l’ONU. El primer pas per a l’entrada de Kossove a l’UNESCO ha de ser l’aprovació de la sol·licitud per part del Comitè Executiu del qual formen part 58 estats, dels quals 33, més de la meitat, reconeixen Kossove. Dels 193 membres actuals de ple dret de l’ONU 108 reconeixen diplomàticament Kossove.	El govern grec de Syriza ha canviat sobtadament de posició respecte a Kossove. Fins ara Grècia havia format part del reduït grup de membres de la Unió Europea que no reconeixen la independència unilateral de Kossove. Però això ha canviat aquesta setmana. El ministre grec d’Afers Estrangers, Nikolaos Kotzias, ha visitat Kossove aquesta setmana i ha … Continue reading El govern grec canvia de posició respecte a Kossove i aïlla més encara Espanya dins la UE →	El govern grec canvia de posició respecte a Kossove i aïlla més encara Espanya dins la UE	news	
https://www.vilaweb.cat/noticies/rajoy-avisa-que-amb-la-reforma-de-la-constitucio-els-independentistes-no-quedaran-contents/	24/06/2021	El president del govern espanyol, Marino Rajoy, es mostra convençut que els independentistes ‘no quedaran contents’ amb la reforma de la constitució espanyola a les corts espanyoles perquè, segons ell, ‘volen liquidar la sobirania nacional’. És per això que Rajoy va descartar modificar la constitució sota els ‘paràmetres’ de l’independentisme. ‘Ni el meu partit ni la majoria de formacions són partidàries de liquidar la unitat nacional ni la sobirania’, va manifestar el president espanyol, que va assegurar que la reforma no s’abordarà abans que acabi la legislatura. Mariano Rajoy va fer aquestes manifestacions després de l’habitual trobada d’estiu amb el rei espanyol a Mallorca. La reunió va durar prop d’una hora i mitja i tots dos van abordar diversos temes de l’actualitat política, econòmica i social per la qual passa l’estat espanyol però en cap cas van tractar la qüestió catalana. Tot i no haver parlat de Catalunya, totes les preguntes que van dirigir els periodistes a Mariano Rajoy en acabar la reunió van ser sobre les eleccions del 27 de setembre vinent i sobre la possibilitat de reformar de la constitució per rebaixar el to de l’independentisme. Durant la seva compareixença, el president espanyol també ha descartat abordar la reforma constitucional aquesta legislatura perquè no té sentit fer-ho a les acaballes del mandat ni a les portes de dos processos electorals com el català i l’espanyol. Així mateix, Rajoy va insistir que ‘no es produirà cap secessió’ a l’estat espanyol argumentant que plantejar-ho significa ‘ignorar segles d’història, de llaços, d’afectes col·lectius i de totes les coses que s’ha fet conjuntament i que es poden fer’. Així mateix va dir que ‘no té sentit’ obligar les persones a decidir si volen ser ‘només catalans o espanyols i europeus’. ‘Garanteixo que no s’obligarà ningú a decidir això’, va sentenciar. Participació activa en el 27-S Rajoy també va fer una crida a participar en les eleccions del 27 de setembre, com ja va fer fa uns dies des de Huelva, i va assegurar que tindrà una presència activa en el procés electoral: ‘Sempre m’involucro a les campanyes del meu partit i en aquest cas vull explicar a tots els catalans quina és la meva opinió’. ‘Seria un irresponsable si no ho fes’, va concloure. Així mateix, va expressar la seva sorpresa per aquells que afirmen que amb la majoria parlamentaria o amb el 51% dels vots ja es pot iniciar el camí cap a la independència ‘quan cal el suport de dos terços del Parlament per iniciar una modificació de l’Estatut’.	El president del govern espanyol, Marino Rajoy, es mostra convençut que els independentistes ‘no quedaran contents’ amb la reforma de la constitució espanyola a les corts espanyoles perquè, segons ell, ‘volen liquidar la sobirania nacional’. És per això que Rajoy va descartar modificar la constitució sota els ‘paràmetres’ de l’independentisme. ‘Ni el meu partit ni … Continue reading Rajoy avisa que amb la reforma de la constitució els independentistes ‘no quedaran contents’ →	Rajoy avisa que amb la reforma de la constitució els independentistes 'no quedaran contents'	news	
https://www.vilaweb.cat/noticies/castella-defensa-que-amb-68-escons-hi-ha-legitimitat-per-comencar-el-proces-cap-a-la-independencia/	24/06/2021	El representant de Demòcrates de Catalunya Antoni Castellà creu que amb una majoria parlamentària de ’68 escons’ començarà el procés cap a la independència. ‘Hi ha legitimitat per fer-ho’, ha assegurat aquest dissabte en una entrevista a Rac 1. Castellà considera que els partits unionistes admeten el caràcter plebiscitari de les eleccions del 27-S des del moment que parlen d’aquesta qüestió. Sobre la proposta de reforma constitucional que ha fet el president del govern espanyol, Mariano Rajoy, l’ha qualificada de ‘molt acotada i miop’ i ha afegit que a Espanya ‘no hi ha ningú que defensi la tercera via’. També s’ha referit a UDC tot assegurant que ‘votar Unió és votar unionisme’. ‘Crec que és bo guanyar en vots i escons, però el mandat polític començarà amb una majoria en escons. Hi ha legitimitat per fer-ho’, ha argumentat Castellà, segons el qual les eleccions del 27-S ‘són el referèndum que l’Estat espanyol no ens deixa fer. I ho fem en el marc legal que tenim, que són unes eleccions’. Pel que fa a la proposta de la reforma de la Constitució proposada pel PP i de Rajoy, Castellà afirma que la intenció és ‘acotar les competències’. En aquest sentit ha dit que ‘una tercera via seria acceptar Catalunya com a subjecte polític. No hi ha ningú que ho defensi.’ Unió és unionisme D’altra banda, sobre Unió, partit del qual formava part fins al trencament, i el seu posicionament actual, Castellà ha considera ‘coherent’ que ‘un partit autonomista, com és Unió ara’ digui que no donarà els vots per fer president Artur Mas. ‘La gent ha de saber que votar Unió el 27-S vol dir votar unionisme’, ha etzibat. Castellà ha assegurat que Demòcrates de Catalunya està fent ‘un buidatge d’Unió’ ja que en 20 dies ja son 1.600 voluntaris, la majoria del món municipal. ’23 alcaldes dels 43 que tenia Unió i 118 regidors dels 191 que tenia Unió. Som un partit nou i en només vint dies ja tenim aquesta força i anem a més.’	El representant de Demòcrates de Catalunya Antoni Castellà creu que amb una majoria parlamentària de ’68 escons’ començarà el procés cap a la independència. ‘Hi ha legitimitat per fer-ho’, ha assegurat aquest dissabte en una entrevista a Rac 1. Castellà considera que els partits unionistes admeten el caràcter plebiscitari de les eleccions del 27-S des … Continue reading Castellà defensa que amb 68 escons hi ha ‘legitimitat’ per començar el procés cap a la independència →	Castellà defensa que amb 68 escons hi ha 'legitimitat' per començar el procés cap a la independència	news	
https://www.vilaweb.cat/noticies/lluis-rabell-ofereix-a-erc-i-la-cup-formar-una-majoria-desquerres-despres-del-27-s/	24/06/2021	El candidat de Catalunya Sí que es Pot, Lluís Rabell, convida ERC i la CUP a formar una majoria d’esquerres després del 27-S, moment en què les dues formacions ‘hauran d’escollir’ entre fer president Artur Mas o permetre una ‘majoria social d’esquerres’ liderada per la seva candidatura. En cas que es produís aquest escenari, la coalició ‘necessàriament hauria de ser vertebrada i liderada per Catalunya Sí que es pot’. ‘Difícilment es pot imaginar una majoria social d’esquerres a Catalunya que no integri i abraci representacions legítimes de les classes populars i propostes progressistes com ERC i la CUP. Són actors legítims i necessaris d’una majoria social progressista’, ha apuntat Rabell, que tampoc no ha tancat la porta al PSC, sempre i quan recuperi la reivindicació d’una consulta. En una entrevista amb EFE Rabell considera que tant ERC com el número u de Junts pel Sí, Raül Romeva, s’han equivocat en formar part d’una llista unitària que pretén ‘amagar’ una ‘força desgastada’ com CDC i el president Artur Mas. Lamenta que ERC ‘hagi caigut presonera de l’imaginari de veure la possibilitat ‘d’accedir a la independència per un camí recte i fàcil’, i hagi acabat sent ‘víctima del seu propi discurs’. I és que el candidat de Catalunya Sí que es Pot avisa que ‘el temps posa cadascú al seu lloc i davant les seves pròpies responsabilitats’, i en un moment donat ‘caldrà escollir’. Sobre el procés d’autodeterminació diu: ‘Ha d’estar basat en la remobilització de la societat catalana al voltant d’una àmplia majoria que faci possible el dret a decidir’. D’altra banda ha qüestionat que l’independentisme hagi fixat en una majoria de 68 diputats —el 51% d’escons— la xifra mínima necessària per declarar la independència després del 27-S, encara que no tingui majoria de vots. Més enllà d’aquesta qüestió, el candidat lamenta que el plantejament plebiscitari del 27-S és una ‘equivocació i una maniobra, perquè es pretén esborrar tot matís polític’.	El candidat de Catalunya Sí que es Pot, Lluís Rabell, convida ERC i la CUP a formar una majoria d’esquerres després del 27-S, moment en què les dues formacions ‘hauran d’escollir’ entre fer president Artur Mas o permetre una ‘majoria social d’esquerres’ liderada per la seva candidatura. En cas que es produís aquest escenari, la coalició … Continue reading Lluís Rabell ofereix a ERC i la CUP formar una majoria d’esquerres després del 27-S →	Lluís Rabell ofereix a ERC i la CUP formar una majoria d'esquerres després del 27-S	news	
https://www.vilaweb.cat/noticies/compromis-exigeix-explicacions-a-bonig-sobre-el-saqueig-de-linstitut-valencia-dhabitatge/	24/06/2021	El Síndic de Compromís a Les Corts, Fran Ferri, proposarà la realització d’una auditoria sobre la gestió de les empreses mixtes creades en 2004 pel llavors conseller de Territori i Habitatge, Rafael Blasco i la utilització de diners públics en la promoció d’operacions immobiliàries que han generat pèrdues. L’Institut Valencià de Finances ha hagut de fer front recentment al pagament d’1,44 milions d’euros per un aval de 5,76 milions a favor de l’empresa mixta Desarrollos Urbanos para Viviendas Protegidas, S.L, participada per l’Institut Valencià d’Habitatge (IVVSA), per una promoció d’habitatges a Alaquàs que no van ser construïdes. Aquesta és l’única de les empreses mixtes creades en 2004 que actualment continua existint amb una majoria accionarial pública. Compromís ja va denunciar a finals del 2014 que aquesta empresa, amb una majoria accionarial d’EIGE -presidida per Isabel Bonig, llavors consellera d’Infraestructures– impedia ser auditada segons la Intervenció General de la Generalitat. La situació de l’empresa va ser motiu d’una pregunta parlamentària de Compromís al Ple de Les Corts en la qual Bonig va admetre que Prodese, una de les empreses privades que hi formava part, actuava com a secretaria del Consell d’Administració tot i no comptar amb la majoria accionarial. ‘La conseqüència d’aquella opacitat i manca de control absolut és que el nou govern ha de fer front a pagaments milionaris. L’ex-consellera Bonig no va actuar fins que, des de Compromís, vàrem denunciar públicament la situació d’aquesta empresa. Creiem que els valencians i valencianes es mereixen conèixer el motiu de la seva permis09sivitat com a consellera davant el saqueig de l’IVVSA‘, diu Ferri. I afegeix: ‘Proposarem una auditoria a la gestió de la política urbanística de Blasco i Bonig a través d’empreses mixtes. Novament ens trobem amb negocis privats que hem pagat entre tots i totes, i que ara ens deixen una enorme hipoteca fruit de la seva nefasta gestió’. Ferri creu que aquest és un nou capítol del model de capitalisme d‘‘amiguets’ que ha practicat el PP. ‘Cal investigar, cal saber la veritat i exigir les responsabilitats que pertoquen, tant als que van causar el forat com per als que el van permetre’, conclou Ferri.	El Síndic de Compromís a Les Corts, Fran Ferri, proposarà la realització d’una auditoria sobre la gestió de les empreses mixtes creades en 2004 pel llavors conseller de Territori i Habitatge, Rafael Blasco i la utilització de diners públics en la promoció d’operacions immobiliàries que han generat pèrdues. L’Institut Valencià de Finances ha hagut de … Continue reading Compromís exigeix explicacions a Bonig sobre el saqueig de l’Institut Valencià d’Habitatge →	Compromís exigeix explicacions a Bonig sobre el saqueig de l'Institut Valencià d'Habitatge	news	
https://www.vilaweb.cat/noticies/david-abril-si-catalunya-fa-un-bon-proces-dindependencia-sera-un-revulsiu-per-les-illes/	24/06/2021	El govern del canvi de les Illes Balears tot just fa un mes i mig que camina. Les reformes més urgents s’han centrat a intentar esborrar el rastre deixat pel govern de José Ramon Bauzá, com la derogació de la llei de símbols i del decret de trilingüisme. David Abril, portaveu de MÉS al parlament de les Illes Balears, ens explica que encara tenen molta feina sobre la taula. Entre les prioritats, minimitzar els efectes de la LOMCE, enfortir els lligams amb el Principat i País Valencià, i aconseguir un nou model de finançament. També ens parla del procés d’independència del Principat. Confia que serveixi per obrir camí i que el sentiment sobiranista de les Illes Balears se’n vegi beneficiat. —Ja ha passat un mes i mig des que vàreu signar l’acord de govern amb PSIB i Podem. Com valoreu la coordinació entre els partits? —De moment molt bé. No és com altres tripartits que hi ha hagut, els quals mai havien estat pactes d’esquerres ja que estaven molt condicionats per Unió Mallorquina, un partit de centredreta i molt vinculat, com s’ha demostrat finalment, a la corrupció. Aquest pacte té garantida una certa estabilitat, sobretot si es van complint els acords. Amb el PSIB, que només té cinc escons més, tenim un pacte d’igual a igual, no som un apèndix. Pel que fa Podem és un condicionament del pacte que no molesta perquè ideològicament no està a les nostres antípodes. A nivell autonòmic i de política pràctica teníem un 90% de coincidència programàtica. Evidentment MÉS és un subjecte polític sobiranista. Però amb Podem, per exemple, compartim una política amb una perspectiva més rupturista que amb el partit socialista, i amb PSIB compartim una visió política més pragmàtica que no pas amb Podem. Entre els quatre partits, perquè també hi ha MÉS per Menorca, ens complementem bastant. —Fins al moment, en què creieu que s’ha notat més el canvi de govern? —D’entrada, en la manera de governar, que és el que ens demanava la gent. Està molt clar que hi ha hagut un vot de càstig molt important al PP per la seva manera de governar. La lluita per l’educació, que va ser la mobilització social més important de la història de les Illes Balears, era una lluita per la llengua catalana i per l’educació pública, però també un moviment de protesta contra aquesta imposició a una manera de fer. Volien imposar com s’havien de fer les coses dins de les aules passant per sobre de les famílies i els docents. I aquesta manera de fer la van implantar en tots els àmbits de la societat i del govern. —El ministre d’Hisenda espanyol, Cristóbal Montoro, ha deixat les Illes Balears a la cua dels pressupostos de l’estat pel 2016. Tenint en compte aquest maltracte econòmic com creieu que podreu aconseguir un millor sistema de finançament? —Des de MÉS, una de les condicions que vàrem posar al PSIB i Podem per pactar va ser un compromís en el canvi de model de finançament. Si a les eleccions generals espanyoles hi ha un canvi polític i no s’aconsegueix un nou model de finançament que, com a mínim, ens situï a la mitjana de la resta de comunitats i acabi amb aquest espoli que tenim, llavors sí que tindríem una crisi important del pacte. Entre altres coses, perquè sense un canvi del model de finançament és impossible dur endavant el programa de govern que tenim. —Llavors, tot depèn d’un canvi de govern a Espanya? —Sí, necessitem que hi hagi un canvi de govern a nivell d’estat. Malauradament la situació és diferent de la de Catalunya on hi ha un moviment social sobiranista que té un reflex en la política. Aquí encara estem per crear una majoria social que opti a un autogovern de les Illes. És un dels objectius polítics que tenim des de MÉS. Manejar assumptes polítics i necessitats d’uns pobles que estan rodejats d’aigua és bastant més complicat que fer-ho des de la península, per això seria molt important per nosaltres. Sempre juguem en desavantatge. Si a més som tractats com una colònia per part del govern de l’estat, encara més. Al Principat hi ha hagut un govern de dretes, però era conscient de la situació de maltracte per part d’Espanya. Aquí, en canvi, hem tingut un govern de dretes que cada cop que anava a Madrid acotava el cap. —Martí Xavier March, conseller d’Educació i Universitat, ja va anunciar que recuperarà el decret de mínims. Des de MÉS sou partidaris d’impulsar una normativa d’immersió lingüística? —Abans de Bauzá la immersió lingüística que teníem era la que tocava i ben igual que la de Catalunya. Era un consens polític que hi havia des de mitjans dels anys 80. També li donava suport el PP, que governava en aquell moment. Hi havia un acord pel paper que havia de jugar el català per recuperar la seva normalitat en l’ús social. La immersió mai ha estat un problema en aquesta terra, llevat per alguns grups minoritaris que el PP i la caverna mediàtica els han donat altaveus. —Així doncs, amb la recuperació del decret de mínims estareu satisfets? —Sí perquè sobretot s’ha de deixar fer feina als docents. Els primers que tenen clar que la immersió del català és útil són els docents i els equips directius dels centres. Saben que és una garantia d’equitat i igualtat. —L’enquesta d’usos lingüístics ha conclòs recentment que l’ús social de català ha disminuït a les Illes Balears. Què es pot fer per augmentar-lo? —Jo crec que en l’àmbit institucional és relativament senzill. Hem de complir el decret de mínims, la llei de normalització i una política lingüística mínimament acurada. També cal recuperar una IB3 diferent, que entre altres coses, emeti pel·lícules i sèries en català. És que ara mateix per una persona de les illes és impossible veure una pel·lícula en català. Ni al cinema ni a la televisió. Recuperar el català a IB3 seria un gran avenç, la televisió és una manera molt directa d’entrar a les cases. S’ha de respectar un dels objectius claus per la que va ser creada, que és fomentar la llengua catalana a les nostres llars. Per altra banda, també recuperarem TV3 a partir de setembre o octubre. —L’Assemblea de Docents s’ha queixat que no esteu fent suficients moviments legals per evitar la implantació de la LOMCE de cara el curs vinent. —L’Assemblea defensa que s’hauria d’haver fet és un decret llei però nosaltres no en som partidaris perquè en la legislatura passada en vàrem patir una trentena. Cal tenir en compte que un decret llei no hauria tingut gaire recorregut perquè abans de les eleccions el senyor Bauzá ja va aprovar un decret per implementar els currículums de la LOMCE. Bauzá ha estat un alumne avançat de les males polítiques del PP. Ara estem intentant concentrar els esforços en allò que la comunitat educativa reclama: que hi hagi un començament de curs normal i que aquest primer any de LOMCE tingui una aplicació de mínims. Intentarem que la reducció d’hores que hi havia pensada en determinades assignatures no es faci efectiva i donarem llibertat als centres perquè minimitzin els efectes. Surfejarem els efectes de la LOMCE confiant que a les eleccions espanyoles hi hagi un canvi de govern. —En unes declaracions recents Francina Armengol parlava d’intensificar els lligams amb el Principat i el País Valencià. Com penseu fer-ho? —D’entrada en el segon consell de govern ja vàrem demanar el retorn a l’Institut Ramon Llull. Tornarem i aquesta és una plataforma per compartir tot el llegat i la producció cultural que es genera arreu dels Països Catalans. També fomentarem altres institucions i espais, com l’Espai Mallorca, que en els últims anys no ha rebut suport institucional. —En el llibre ‘I si passa, què ens passa?’, escrivíeu un text molt interessant en què explicàveu que la independència del Principat podria ser una oportunitat per les Illes. Penseu que ajudaria a fer créixer el suport sobiranista a les Illes? —Depèn de com ho feu a Catalunya. Si a Catalunya feu un bon procés d’independència serà un revulsiu positiu per les Illes. Els que defensem un espai sobiranista volem que el procés del Principat sigui fluid perquè així ens en beneficiaríem. La gent veuria els avantatges que té l’autogovern. Però partim de la base que tenim unes condicions diferents per poder encarar un procés. Aquí encara estem en la fase de generar les condicions perquè hi hagi una majoria social que realment vegi els avantatges d’assolir més sobiranisme. —El Tricentenari és una bona oportunitat. —Sí, és una oportunitat per recordar justament això, que formem part d’un estat que històricament ha maltractat la seva diversitat i que fa 300 anys, per dret de conquesta, va ocupar militarment unes illes amb conseqüències com la pèrdua d’institucions i de lleis pròpies. A part d’això, va suposar l’inici de la persecució del català com a llengua pròpia i d’altres elements identitaris. És una herència que hem arrossegat durant 300 anys i que va més enllà dels Borbons, ja que fins i tot l’han heretat governs autonòmics. És una oportunitat per recordar la importància que els pobles siguin lliures i que tinguin institucions al servei de la seva realitat i de la seva gent. —El territori ha estat un dels altres afectats per les polítiques del PP. Què teniu pensat fer assegurar-ne la preservació? —Hi ha diferents nivells d’intervenció. D’entrada ja estem treballant en la derogació dels articles de diferents lleis que han afavorit l’especulació del territori: La llei de turisme, que per exemple preveia macrocomplexes turístics en sòl rústic; la llei de sòl, que preveia la legalització de multitud d’urbanitzacions que havien estat il·legalitzades anteriorment i que el PP havia tornat a legalitzar en l’anterior legislatura; la llei agrària, que amb l’excusa de millorar l’activitat del camp tornava a introduir la variable urbanística en el sòl rústic i la llei de comerç, amb la que hem aturat les llicències comercials per evitar que encara hi hagi més grans superfícies. La preservació del territori no és una obsessió que tenim, sinó una qüestió de supervivència, sobretot tenint en compte que vivim en un territori rodejat d’aigua.	El govern del canvi de les Illes Balears tot just fa un mes i mig que camina. Les reformes més urgents s’han centrat a intentar esborrar el rastre deixat pel govern de José Ramon Bauzá, com la derogació de la llei de símbols i del decret de trilingüisme. David Abril, portaveu de MÉS al parlament de … Continue reading David Abril: ‘Si Catalunya fa un bon procés d’independència serà un revulsiu per les Illes’ →	David Abril: 'Si Catalunya fa un bon procés d'independència serà un revulsiu per les Illes'	news	
https://www.vilaweb.cat/noticies/rabell-no-hi-pot-haver-plebiscit-sense-una-regles-consensuades-que-permetin-llegir-ho-daquesta-manera/	24/06/2021	El cap de llista de Catalunya Sí que es Pot, Lluís Rabell, considera una ‘equivocació’ veure les eleccions del 27-S com un plebiscit perquè caldrien unes ‘regles consensuades que permetin llegir-ho d’aquesta manera’. En una entrevista a El Punt Avui Rabell es pregunta com es pot acceptar que en una ‘cosa tan transcendent’ un vot a l’àrea metropolitana de Barcelona ‘valgui la meitat d’un de Lleida’. Sobre la llista Junts pel Sí i les possibilitats d’entesa posteriors Rabell remarca que ERC i la CUP ‘hauran d’optar entre una majoria de progrés a l’esquerra o apuntar-se a la presidència de Mas. El candidat de Catalunya Sí que es pot espera que siguin “determinants per liderar el Govern de la Generalitat’. Rabell explica sobre la seva formació que Catalunya sí que es pot és un experiment en construcció i no totes les preguntes estan respostes. ‘Jo crec que haurem de fer com els zapatistas: caminar preguntant’. L’objectiu de la formació, segueix, és crear un espai polític que no només reculli els votants tradicionals de les forces que l’integren sinó també ‘aquells que s’han sentit exclosos de la política.’ Sobre el caràcter de les eleccions assegura que ‘hi ha una equivocació, sobretot per part d’ERC, que s’ha deixat arrossegar per CDC’. Recorda que ‘ni ells mateixos es posen d’acord en si el resultat s’ha de llegir en vots o en escons’ i assegura que un resultat obtingut d’una forma ‘tan poc consensuada i dubtosament democràtica’ no serà llegit arreu com un plebiscit ni tindrà ‘el suport social per tirar endavant, si és que arriba a guanyar’, afegeix Rabell. Rabell no veu impossible la celebració algun dia d’un referèndum legal: ‘No totes les portes estan tancades i moltes es van obrint’. En aquest sentit, afirma que la idea de desconnexió expressada per Junqueras és una ‘simpàtica fantasia romàntica’. No pot vendre el relat que una secessió no estarà acompanyada d’una seriosa resistència. El candidat de Catalunya Sí que es pot reitera en l’entrevista que ‘el problema no és la independència. És arribar a la sobirania’. I entén aquesta idea com ‘la capacitat del poble per decidir lliurement i democràticament sense caure en divisions artificioses o conflictes d’identitat’. Rabell diu que la llista Junts pel sí, ‘està basada en un pacte que no tothom sembla que gosa confessar però que en definitiva és perquè Mas sigui president, amb un govern recautxutat de CDC’. En concret sobre el número 1, Romeva, diu que se l’ha triat perquè ‘necessitaven un perfil ben acceptat. Tot per emmascarar que qui governarà No serà Romeva sinó Mas’. Sobre escenaris de possible entesa després del 27-S apunta que la seva formació serà ‘un factor indefugible i tothom haurà de triar. Sobretot pensant en ERC i la CUP’. Nosaltres esperem ser determinants per liderar el Govern de la Generalitat’.	El cap de llista de Catalunya Sí que es Pot, Lluís Rabell, considera una ‘equivocació’ veure les eleccions del 27-S com un plebiscit perquè caldrien unes ‘regles consensuades que permetin llegir-ho d’aquesta manera’. En una entrevista a El Punt Avui Rabell es pregunta com es pot acceptar que en una ‘cosa tan transcendent’ un vot … Continue reading Rabell: ‘No hi pot haver plebiscit sense una regles consensuades que permetin llegir-ho d’aquesta manera’ →	Rabell: 'No hi pot haver plebiscit sense una regles consensuades que permetin llegir-ho d'aquesta manera'	news	
https://www.vilaweb.cat/noticies/neix-la-cup-de-palma-el-redit-politic-ens-lhem-de-guanyar-fent-feina/	24/06/2021	La CUP ha constituït fa poc un nucli local a Palma. És el primer que constitueix a les Illes i, amb aquest, ja té presència a tots els territoris dels Països Catalans. Una organització que vol fer visible així la CUP a Palma i també fer de fiscalitzadora del nou govern, ara a mans de PSIB, Més i Som Palma. En parlem amb un dels seus portaveus, Rubén Chavarría, que explica per què van decidir de no presentar-se a les eleccions del 24 de maig. També exposa què en pensen del procés independentista del Principat de Catalunya. —Com s’ha anat gestant la CUP de Palma? —L’esquerra independentista de Mallorca sempre ha tingut aquest projecte en ment, i amb la situació actual hi havia la necessitat de fer sorgir una Candidatura d’Unitat Popular. Vam engegar-ho pels mecanismes que vam considerar més adequats, que van ser les trobades d’unitat municipal de març i abril, i a partir d’aquí s’hi ha anat afegint gent. —És el primer nucli local de la CUP a les Illes. Ara la CUP ja té representació d’alguna mena a tots els Països Catalans. —Sí. Això també ens feia tenir la necessitat de constituir-nos-hi. Per fer-nos visibles, fer notar que existim i completar finalment el projecte. —Les eleccions municipals van ser al maig, per què no us hi vau presentar? —A les trobades es va debatre sobre aquesta qüestió. Hi havia gent que volia presentar-s’hi i una altra que pensava que això era oportunisme electoral i que, en certa manera, ens podíem fotre un tret al peu. La manera de fer de la CUP és diferent: avança fent passos, però afermançant-los. I presentar un llista mig fantasma amb gent de l’esquerra independentista i prou i anar a les eleccions simplement perquè hi havia unes esperances de canvi no ens semblava la manera de fer de la CUP. No és la nostra manera de fer les coses. El rèdit polític te l’has de guanyar, i es guanya fent feina i no amb propaganda electoral. —I quina és aquesta feina que voleu fer? Quines seran les prioritats de la CUP de Palma? —Per començar, gestionar l’organització: s’hi ha anat afegint gent que no és de l’esquerra independentista de Mallorca i, quan entres a muntar una cosa tan oberta amb gent tan diversa, primer toca de canalitzar totes aquestes forces i energies. Una vegada entrem a les bones pràctiques de debat i feina, s’elaboraran propostes concretes, com pot ser la campanya contra les curses de braus, i també volem fiscalitzar la feina que fan els partits que ara són al govern. —Venim d’un mandat negre del PP i ara hi ha forces noves governant l’ajuntament: PSOE, Més i Som Palma. Ha despertat esperances? —Jo sóc dels qui es va alegrar molt amb el canvi. Cal tenir en compte que el PP de Mallorca ha fet molt de mal, ja no podíem anar a pitjor. Per petit que fos el canvi, ja donava esperances. Però dins la CUP hi ha sensibilitats de tota mena. Sí que és vera que de vegades ens sembla que caiem en el possibilisme i la manca de mobilització ciutadana, i correm aquest perill: entrar a les institucions i oblidar el carrer, que és justament allò que no volem fer nosaltres. Ens alegrem del canvi però creiem que no basta, que s’ha de fer més. Per exemple, es va donar molt de ressò a la declaració de Palma antitaurina, però fa dos dies hi va haver una concentració per a demanar que es tanqués la plaça de bous perquè s’hi feia una cursa. L’ajuntament no té competències per a prohibir-les, l’única cosa que podria fer és llevar-los les subvencions, que ja seria molt. Però aleshores que no ho presentin com un canvi, si a la pràctica no ho és. Sobretot, cal mantenir i demanar la mobilització ciutadana. A banda d’això, nosaltres sempre tenim la brega de l’eix nacional, que és mala d’introduir en segons quins espais. Sobretot la defensa del català com a llengua vehicular. Nosaltres la tenim claríssima, però partits com ara Som Palma, on hi ha gent molt diversa, ha tingut moltes discussions sobre aquest tema. —Justament ara es commemora el tricentenari a Mallorca. Com veieu el procés independentista del Principat de Catalunya? —Abans de res: som la CUP, és a dir que estam per la independència dels Països Catalans, i la postura respecte del Principat de Catalunya és clara. Dit això, hi ha debat ara mateix a la CUP de Palma. Hi ha persones que ho veuen amb molta il·lusió, i n’hi ha unes altres que ho veuen amb més recel, per una qüestió de confiança amb el govern actual del Principat de Catalunya: no s’acaben de refiar d’Artur Mas i d’algunes coses que ha fet, i no és clar fins a quin punt tensa la corda perquè s’ho creu o per interès. Nosaltres optem per la independència dels Països Catalans i és molt bona notícia que al Principat de Catalunya s’hagi engegat un moviment tan important com és aquest procés d’autodeterminació. A Mallorca fa falta pedagogia: fer entendre qui som i d’on venim. S’ha d’explicar molt bé i els governs que hem tingut fins ara no hi han ajudat gens.	La CUP ha constituït fa poc un nucli local a Palma. És el primer que constitueix a les Illes i, amb aquest, ja té presència a tots els territoris dels Països Catalans. Una organització que vol fer visible així la CUP a Palma i també fer de fiscalitzadora del nou govern, ara a mans de PSIB, … Continue reading Constituïda la CUP de Palma: ‘El rèdit polític ens l’hem de guanyar fent feina’ →	Constituïda la CUP de Palma: 'El rèdit polític ens l'hem de guanyar fent feina'	news	
https://www.vilaweb.cat/noticies/per-que-de-catalunya-en-diem-principat/	24/06/2021	El debat és constant i retorna de manera cíclica: per quin motiu es diu ‘el Principat’ quan es fa referència a l’actual comunitat autònoma de Catalunya? Entre els ignorants o els bromistes apareix de seguida la pregunta sobre qui és el príncep o qui n’era al passat, però la realitat és que això no hi té res a veure. L’expressió ‘Principat’ no ve de ‘príncep’ i, de fet, el Principat no va tenir mai cap príncep. Tot té una altra explicació. Principat: el nom històric de l’estat català L’expressió ‘Principat de Catalunya’ és el nom històric de l’estat català que va existir fins el Decret de Nova Planta del 1716. Paradoxalment, el mateix decret d’abolició dóna fe del nom, perquè és ‘Nueva Planta de la Real Audiencia del Principado de Cataluña’. Principat, doncs. De fet, l’expressió ‘Principat de Catalunya’ només és abolida, com tantes altres coses, el 1833, quan Javier de Burgos va dissenyar la divisió actual provincial de l’estat espanyol. Va aprofitar per a eliminar els noms històrics dels estats precedents, entre els quals Principat de Catalunya, Regne de València i Regne de Mallorca. El decret de De Burgos (ací podeu veure l’original) deixava clar que ‘el territori espanyol a la península i illes adjacents’ havia de restar dividit en quaranta-nou províncies que, excepte en el cas de les quatre províncies basques, havien d’adoptar el nom de la ciutat que n’era la capital. D’aquesta manera, es va crear una referència fins aleshores inexistent i una lleialtat ‘provincial’ que volia, de fet, eliminar la lleialtat prèvia als estats que, si bé feia més de cent anys que havien estat abolits, encara eren ben presents a l’imaginari popular. Fins a la divisió provincial ningú no es considerava ‘alacantí’ o ‘gironí’. Trencar la fidelitat a les estructures territorials que fins aleshores havien estat indiscutibles, el Regne de València o el Principat de Catalunya per exemple, era el propòsit principal de De Burgos. Així reforçava la idea d’Espanya, saltant de la província a l’estat. La referència que el decret fa al ‘territori espanyol de la península’ no és anecdòtica, però. En aquella època també hi havia províncies espanyoles fora de la península. Concretament les anomenades províncies del Sàhara, d’Ifni i del Golf de Guinea, a l’Àfrica (a més del protectorat del Marroc); la província de les Filipines, les Illes Marianes i les Carolines a l’Àsia, i les províncies americanes de Santo Domingo, Cuba, i Puerto Rico. Cal recordar, a més, que en el moment de signar-se aquell decret Espanya no reconeixia encara la independència proclamada de manera unilateral el 1813 de Nova Espanya (Mèxic, part dels Estats Units i gran part del Carib). El decret de De Burgos i l’aparició de les províncies cal situar-los, doncs, en aquest context de la pèrdua de l’imperi espanyol i el replegament peninsular a la recerca d’una nova identitat per a l’Espanya que anava perdent l’imperi. Cal recordar, en conseqüència, que la Constitució de Cadis del 1812, redactada només vint-i-un anys abans, encara parlava dels ‘espanyols dels dos hemisferis’. De fet, vuitanta-sis dels diputats que la van redactar pertanyien a províncies aleshores espanyoles, però que aviat van ser independents, com el Perú o Mèxic. De Burgos va intentar sobretot de reorganitzar el territori que quedava d’Espanya i, al mateix temps, modernitzar el funcionament de l’estat. Va prendre de base la divisió en departaments que els francesos havien fet dècades abans. El cas català, però, era ben particular perquè el Principat havia estat oficialment part de França entre 1812 i 1814, incorporant també una part de l’actual Franja de Ponent i Andorra. El cas català era, per això, molt sensible i De Burgos volia evitar al decret de referir-se a Catalunya amb el nom de Principat, per remarcar que Catalunya ‘només’ era un nom geogràfic i no tenia cap entitat política que pogués destorbar el projecte espanyol. ‘Principat’, del llatí ‘sobirania’ L’expressió ‘Principat’ té el seu origen amb el sentit de la paraula llatina ‘principatus’, que vol dir ‘sobirania’. Des del punt de vista jurídic un ‘principatus’ era qualsevol territori en què el sobirà no tenia un títol específic o ho era d’acord amb un altre títol. En el cas català, els reis no tenien cap títol per a governar-lo de manera conjunta, sinó que ho feien en qualitat de reis de la corona catalano-aragonesa. I per això es deien ‘Principat’ els territoris disseminats que es trobaven sota el domini jurisdiccional, sota ‘la sobirania’ dels reis d’Aragó i comtes de Barcelona. El sempre interessant i ben documentat medievalista Vicent Baydal, en aquest apunt, considera que aquesta explicació jurídica no és adequada des del punt de vista històric. Remarca que l’expressió ‘Principat’ feia referència al fet que Catalunya era governada pel ‘príncep’, amb el sentit ‘el principal’, i no amb el sentit dinàstic de fill del rei. El Principat, així, era governat pel ‘principal home’, que als regnes prenia el títol de rei, però que a Catalunya no el podia fer servir, atès que no era cap regne. Des del punt de vista històric no tinc res a discutir-li, tot i que sí que crec que Baydal no dóna valor a la definició jurídica i en fa una contraposició entre aquesta i la cronologia dinàstica, que a mi no em sembla tan evident com a ell. Recomane de llegir-lo. El mot ‘principatus’ en qualsevol cas era la definició estatal que acompanyava el mot Catalunya. Com a estat Catalunya era un ‘Principat’, perquè cap rei hi governava com a monarca propi del país fent ús d’un títol que s’hi referís. Es feia servir ‘Principat de Catalunya’, doncs, de la mateixa manera que es podia haver fet servir ‘Regne de Catalunya’ o ‘República de Catalunya’, si la forma jurídica n’hagués estat una altra. Cosa que, de fet, va passar amb la república catalana, proclamada en cinc ocasions al llarg de la història (1641, 1810, 1871, 1931 i 1934). Alguns autors sostenen, a més, que el fet que Barcelona fos la capital real de la confederació, un títol només disputat en alguna època per València, va portar a organitzar el Principat com allò que avui diríem un ‘districte federal’, un territori neutral respecte dels regnes de la corona: Aragó, València, Mallorques, Sardenya i les dues Sicílies. La hipòtesi és molt especulativa, però realment interessant. La recuperació, de la mà de Joan Fuster Després del Decret de Nova Planta i de la creació de les províncies l’expressió ‘Principat’ va restar en desús i ‘Catalunya’ va passar a ser la forma habitual de referir-se al territori de les quatre províncies de Barcelona, Tarragona, Lleida i Girona. De fet, l’expressió ‘Catalunya’ fins i tot va restar reduïda a la Catalunya espanyola, i va entrar en desús al nord de l’Albera, a l’actual Catalunya Nord. Això fins que Joan Fuster va reprendre el debat, el 1962, amb el seu opuscle ‘Qüestió de Noms‘. Entre l’aparició de les províncies espanyoles el 1833 i la publicació del llibre de Fuster el 1962 van passar cent vint-i-nou llargs anys, durant els quals sobretot al Principat va aparèixer una clara consciència nacional diferenciada d’Espanya. Aquesta consciència, però, en cap moment no va tenir en compte la possible existència de nacionals catalans fora de les quatre províncies oficialment catalanes. Com a màxim hi deu haver algunes apel·lacions retòriques, però poca cosa més. El franquisme, però, ho va tallar tot, però, al mateix temps, va fer que tot recomençàs. Des de Sueca, Joan Fuster ho va aprofitar per a remarcar l’existència d’una nació catalana que anava més enllà dels límits de la Catalunya oficial. I la ‘qüestió de noms’ va aparèixer ben de pressa: el mot ‘Catalunya’ havia de fer referència a les quatre províncies i prou o al tot? Fuster va optar per una decisió salomònica. Li va semblar molt difícil que el mot ‘Catalunya’, que havia de ser el nom lògic de la nació sencera, fóra acceptat propi a tots els territoris i va demanar per a això d’usar la vella definició estatal de ‘Principat’ per referir-se al territori que Espanya definia per Catalunya. Amb la voluntat de ‘guardar’ el nom de Catalunya per a tots. Esperant que algun dia el fet d’usar-lo fóra menys polèmic. L’èxit de les propostes de Fuster va rellançar, sobretot entre l’esquerra nacionalista i els partidaris dels Països Catalans, l’ús habitual de la paraula ‘Principat’. De fet, la seua terminologia va adquirir un èxit indiscutible: Països Catalans, Principat, País Valencià, Illes, Catalunya Nord o la Franja de Ponent van passar a ser noms usats amb naturalitat per moltes persones i fins i tot van esdevenir oficials. I amb això el vell nom de l’estat central del país, ‘Principat’, arriba a una recuperació important, que per a alguns encara és polèmica amb l’argument tan pobre que Catalunya no va tenir mai un príncep.	El debat és constant i retorna de manera cíclica: per quin motiu es diu ‘el Principat’ quan es fa referència a l’actual comunitat autònoma de Catalunya? Entre els ignorants o els bromistes apareix de seguida la pregunta sobre qui és el príncep o qui n’era al passat, però la realitat és que això no hi … Continue reading Per què de Catalunya en diem Principat? →	Per què de Catalunya en diem Principat?	news	
https://www.vilaweb.cat/noticies/arrimadas-no-hi-ha-majoria-possible-per-saltar-se-la-llei-ser-independentista-no-dona-llicencia-per-fer-el-que-es-vulgui/	24/06/2021	Barcelona (ACN).- La candidata de Ciutadans a la Generalitat, Inés Arrimadas, ha carregat, en una entrevista a l’ACN, contra la intenció dels sobiranistes de començar el camí de la independència de Catalunya si tenen prou suport a les eleccions del 27-S. Per Arrimadas, ‘guanyi qui guanyi’ el 27-S, tots hauran ‘de respectar les regles de la democràcia’ i respectar la legalitat. En conseqüència, la candidata insta els sobiranistes a acudir al congrés i ‘guanyar la votació per canviar les normes’ si volen aconseguir la independència. Les intencions dels independentistes d’assolir un estat per a Catalunya a partir de la legitimitat que els puguin donar les urnes perquè s’han presentat amb un programa obertament sobiranista són per a Ciutadans gairebé una utopia. I és que el partit que lidera Albert Rivera veu molt clar que, encara que els independentistes tinguin una majoria parlamentària, la secessió no es podria portar a terme. És per això que Inés Arrimadas diu que, tot i que ‘no demanarà a ningú que renunciï a cap ideologia’, sí que vol reclamar als polítics sobiranistes que ‘compleixin les lleis i les regles de la democràcia, que no pensin que són en algun segle passat, ni per sobre de tot això, i que mai més no es facin servir les institucions per a una qüestió partidista o per a fomentar una ideologia. ‘Guanyi qui guanyi, haurà de respectar la democràcia i la justícia, i haurà de fer servir les institucions de manera neutral i imparcial’, ha afegit. També ha insistit que ‘sigui qui sigui el guanyador de les eleccions i els polítics que hi hagi al parlament, tots hauran de respectar les lleis’. D’aquesta manera, Arrimadas considera que, amb independència de les ‘anàlisis’ i interpretacions que es puguin fer amb els resultats del 27-S a la mà, una victòria en vots i escons dels sobiranistes no els legitimaria per començar el procés de separació d’Espanya. ‘No hi ha majoria possible per a saltar-se la llei i passar per sobre dels drets dels ciutadans. Ser independentista no dóna llicencia per a fer allò que es vulgui’, ha sentenciat. Per la candidata de Ciutadans, si els sobiranistes volen proposar la independència haurien de seguir un altre camí i aconseguir el suport pertinent. ‘Que vagin a la cambra on resideix la sobirania del poble, al congrés, que guanyin una votació democràtica per a canviar les normes que ho marquen i que mirin de lluitar democràticament pel seu propòsit’, els ha recomanat. Ha afegit: ‘són molt respectables els designis polítics de la gent, però no és respectable que els vulguin fer realitat per sobre de les lleis i els drets de la resta’. ‘Això no és democràtic, és antidemocràtic’, ha etzibat. En cas que els independentistes arribessin al control del parlament amb els resultats del 27-S i declaressin la independència de Catalunya, Arrimadas creu que el govern espanyol hauria d’actuar ‘com qualsevol país democràtic del món que tingui aquesta situació sobre la taula’. ‘Què faria Merkel si tingues un ‘land’ o un president d’un ‘land’ que fes això? O el president d’Itàlia? O fins i tot el president del Regne Unit o de França si tinguessin aquest desafiament sobre la taula? La resposta és molt senzilla si hom fa una volta per Europa. Suposo que haurien d’aplicar els recursos democràtics que té qualsevol estat’, ha explicat. Tot i això, Arrimadas vol evitar el maldecap més que cercar-hi una solució. I és per això que assegura que no vol ‘arribar a aquesta situació, que al parlament es faci una declaració unilateral d’independència pensant que si es fa ja actuarà el govern d’Espanya’. ‘Jo vull guanyar-los i fer entendre a la gent que no seria bo per a ningú i que tenen alternatives’, ha conclòs, esperançada que podrà liderar un govern no independentista després de les eleccions. Per acabar, ha volgut coresponsabilitzar PP i PSOE de deixar que la situació a Catalunya hagués arribat fins al punt actual. ‘Durant anys s’han estimat més de pactar amb els nacionalistes, deixar-los fer, i mirar cap a un altre costat. No solament Mas o Junqueras en tenen la culpa, també hi ha una gran responsabilitat del PP i del PSOE’, ha exposat.	Barcelona (ACN).- La candidata de Ciutadans a la Generalitat, Inés Arrimadas, ha carregat, en una entrevista a l’ACN, contra la intenció dels sobiranistes de començar el camí de la independència de Catalunya si tenen prou suport a les eleccions del 27-S. Per Arrimadas, ‘guanyi qui guanyi’ el 27-S, tots hauran ‘de respectar les regles de … Continue reading Arrimadas: ‘Ser independentista no dóna llicència per a fer allò que es vulgui’ →	Arrimadas: 'Ser independentista no dóna llicència per a fer allò que es vulgui'	news	
https://www.vilaweb.cat/noticies/la-dreta-valenciana-crispada-pels-simbols-espanyols/	24/06/2021	La dreta política i mediàtica valenciana ha començat una ofensiva a favor de la presència dels símbols espanyols. Acusa el nou govern, i molt especialment Compromís, d’amagar-los. La primera polèmica important va arribar quan a la Batalla de Flors de la Fira de Juliol de València es van substituir les grans banderes espanyoles que feia servir el Partit Popular per banderes de la ciutat. Posteriorment, especialment el diari Las Provincias, s’ha fet molt ressò de decisions sobre la simbologia adoptades per alguns batlles, sobretot de Compromís. Un cas va ser el de la batllessa de Sueca i l’himne espanyol. La nova batllessa Raquel Tamarit va demanar a les bandes de música locals que reflexionassen sobre el fet que a les processons, al final, s’interpretàs l’himne espanyol. Va recordar que la llei aprovada al 1997 pel Partit Popular no ho autoritzava i que a moltes poblacions del voltant no passava. Malgrat que és ben clar que la llei no autoritza l’ús de l’himne espanyol a les processons, el fet que el debat haja estat començat per una batllessa de Compromís ha encès la dreta. Tamarit ha aclarit que, a banda de la qüestió de la legalitat, molta gent de la seua ciutat no s’identifica amb aquest himne. La federació valenciana de bandes de música ha fet costat a la batllessa amb un comunicat en què recordava que, efectivament, fer sonar l’himne espanyol en una processó no era autoritzat per la llei que regulava l’ús d’aquest himne i ha demanat a les autoritats que no posassen els músics en una situació incòmoda. La bandera desapareguda a L’Alcora L’altra polèmica ha tingut per protagonista involuntari el batlle de L’Alcora, Víctor Garcia, també de Compromís. Las Provincias ha tornat a fer un tema en aquest cas del fet que al llibre de les festes locals el batlle va aparèixer retratat només amb les banderes oficials del País Valencià i d’Europa al darrere. L’entorn del PP a Twitter ha engegat de seguida una campanya afirmant que havia amagat la bandera espanyola expressament. El diari ja havia redactat un article abans per a dir que el batlle havia amagat la bandera espanyola darrere una cortina al seu despatx oficial.	La dreta política i mediàtica valenciana ha començat una ofensiva a favor de la presència dels símbols espanyols. Acusa el nou govern, i molt especialment Compromís, d’amagar-los. La primera polèmica important va arribar quan a la Batalla de Flors de la Fira de Juliol de València es van substituir les grans banderes espanyoles que feia … Continue reading La dreta valenciana, crispada pels símbols espanyols →	La dreta valenciana, crispada pels símbols espanyols	news	
https://www.vilaweb.cat/noticies/dinamarca-i-suissa-models-de-transparencia-i-participacio-per-al-futur-estat-catala/	24/06/2021	‘El clam social a favor de la independència cada vegada és més indestriable de l’aspiració de construir un país ben governat, amb unes institucions de qualitat i lliures de corrupció. Però com ho hem de fer per aprofitar aquesta gran oportunitat que —si una majoria de catalans ho vol— se’ns obrirà amb el procés cap a la independència?’ I també: ‘El debat sobre com retornar el poder a mans de la gent és més viu que mai. És possible, aprofitant el procés cap a la independència, de construir un país on els ciutadans intervinguin de manera decisiva en les polítiques públiques mitjançant referèndums i iniciatives legislatives populars reals i efectives?’ Són les dues interrogacions que obren els llibres ‘Viatge al cor de la bona governança‘, de Diana Coromines, i ‘La democràcia a l’helvètica‘, de Pilar Carracelas. Són dos ‘e-singles’ —llibres digitals breus— editats per BonPort Edicions amb la voluntat d’oferir ‘noves visions de Catalunya i mirar més enllà de les nostres fronteres per aprendre d’unes altres societats i cultures que ens poden servir de model’. Dinamarca, per al cas de Coromines, i Suïssa, per al de Carracelas, serveixen d’inspiració —i de contrast— per al debat nacional de construcció de noves estructures i formes polítiques per al nostre país. ‘Viatge al cor de la bona governança’ és un relat del viatge que fa Diana Coromines per conèixer les raons que fan que Dinamarca sigui considerat un dels estats menys corruptes del món als rànquings que elabora Transparència Internacional, entre més organismes que vetllen per eradicar les males pràctiques de govern. Coromines s’entrevista amb experts i responsables dels organismes de transparència, fiscalització i control del país i n’extreu algunes lliçons molt útils per a bastir el model de democràcia catalana. Per exemple, s’adona que els pilars sobre els quals s’ha construït el model democràtic danès són la confiança, la transparència i la meritocràcia. I en posa una pila d’exemples, a banda d’exposar els esdeveniments històrics que expliquen el sentit democràtic del país. Coromines descriu també el sistema institucional i legal que s’ha construït a Dinamarca per a tenir un control més gran de la política: ‘Hi ha tres institucions que constantment demanen comptes als ministeris: l’Ombudsmand (el síndic de greuges del parlament), el Rigsrevision (l’òrgan que audita els comptes de l’estat i de les regions) i l’opinió pública (en què els mitjans de comunicació tenen un paper clau)’. I s’endinsa en el funcionament d’aquestes tres institucions. Un dels moments culminants del llibre és quan Coromines decideix de fer un exercici comparatiu sobre el funcionament dels mecanismes de transparència a Dinamarca i Catalunya. Decideix de demanar una informació sobre despeses de càrrecs públics del síndic de greuges de tots dos països. La resposta és completament diferent a la informació facilitada, la forma de retre comptes, el departament que respon la petició i el to de la comunicació. És un exercici senzill que Coromines presenta amb habilitat perquè el lector extregui unes quantes conclusions de les millores pendents al nostre país. Ací teniu la presentació que es va fer del llibre de Diana Coromines a l’Espai VilaWeb: Per la seva banda, Carracelas examina el sistema de democràcia directa helvètic. És un ‘e-single’ estructurat en cinc capítols molt significatius: Imaginem; Suïssa, la democràcia possible; Espanya, l’oportunitat perduda; Catalunya, la democràcia desitjable, i e-democràcia. Carracelas ho explica amb claredat: ‘El seu sistema de democràcia semidirecta, que combina la política duta a terme per representants votats a eleccions i la política aprovada directament pels ciutadans, comença a aflorar cada cop més al debat sobre la crisi de les democràcies representatives’. I la periodista posa fil a l’agulla examinant com funciona aquest sistema. A l’anàlisi de Carracelas no hi falta crítica clara al sistema democràtic espanyol: ‘El marc legal espanyol és pensat, precisament, per evitar tant com sigui possible la implicació dels ciutadans en política’. I és que, segons ‘La democràcia a l’helvètica’, ‘canviar aquest marc legal requeriria que els partits acceptessin voluntàriament perdre poder en un sistema que, justament, tendeix a concentrar-lo molt més que a les altres democràcies europees (Barreda, 2009). En unes altres paraules, implicaria que els partits acceptessin, en certa manera, de fer-se l’harakiri. I això, com podem sospitar, és del tot inimaginable’. I presenta la independència com una magnífica oportunitat: ‘Per això, la independència de Catalunya és una magnífica oportunitat de recuperar la política i dignificar-la: no pas perquè els catalans siguem més qualificats que els espanyols per a exercir-la de manera directa, sinó perquè ens permetrà de desenvolupar un sistema des de zero’. Podeu veure la presentació del llibre de Pilar Carracelas a l’Espai VilaWeb a continuació:	‘El clam social a favor de la independència cada vegada és més indestriable de l’aspiració de construir un país ben governat, amb unes institucions de qualitat i lliures de corrupció. Però com ho hem de fer per aprofitar aquesta gran oportunitat que —si una majoria de catalans ho vol— se’ns obrirà amb el procés cap … Continue reading Dinamarca i Suïssa, models de transparència i participació per al futur estat català →	Dinamarca i Suïssa, models de transparència i participació per al futur estat català	news	
https://www.vilaweb.cat/noticies/el-parc-natural-de-lalt-pirineu-compta-amb-nou-parelles-de-trencalos/	24/06/2021	Llavorsí (ACN).- La campanya de seguiment de l’èxit reproductor del trencalòs (Gypaetus barbatus), al Parc Natural de l’Alt Pirineu, ha confirmat la consolidació d’una nova parella, i així han passat de vuit a nou els territoris amb presència d’exemplars. A Catalunya n’hi han compatibilitzats un total de quaranta-dos. Enguany ha pogut confirmar-se que aquesta espècie, en perill d’extinció, tira endavant quatre polls nous a aquest espai protegit del Pirineu, el mateix nombre que la temporada passada i que representa un 36% de la productivitat de tot Catalunya (onze polls). Aquest seguiment es fa cada temporada d’ençà de la creació del parc l’any 2003. Aquest seguiment, el porten a terme personal del parc, membres del Servei de Biodiversitat, Agents Rurals i voluntaris, d’acord amb el Pla de recuperació de l’espècie a Catalunya, com també el PSB (Programa de seguiment de la biodiversitat) de l’espai natural mateix i es fa cada temporada d’ençà de la creació el 2003. El seguiment consisteix a localitzar any rere any exactament el niu de cada un dels territoris i esbrinar-ne el desenllaç, és a dir, si el poll salta del niu i s’incorpora, per tant, a la població salvatge (reclutament). L’èxit reproductor del trencalòs depèn de la disponibilitat tròfica relacionada amb la ramaderia extensiva i d’ungulats salvatges i és considerat un indicador de la qualitat ambiental de l’espai; en aquest aspecte, la del Parc Natural de l’Alt Pirineu és la més alta de totes. Així doncs, sembla que podria incrementar-se lentament la població reproductora, tendència que marca la tònica general de l’àmbit de la serralada pirinenca, la població de la qual és l’única que es pot considerar ara per ara de tota la Unió Europea. El trencalòs a Catalunya, una espècie en perill d’extinció A Catalunya, cap a començament del segle XX, l’espècie era present als Pirineus i als Ports de Tortosa. De seguida va desaparèixer d’aquest últim indret i va començar una regressió en sentit est-oest als Pirineus. A començament dels anys vuitanta la població era només d’unes cinc o sis parelles distribuïdes per les comarques de l’Alta Ribagorça, el Pallars Jussà i el Pallars Sobirà. D’aleshores ençà, es desenvolupa un procés de recuperació i s’arriba als vuitanta-quatre adults l’any 2013, distribuïts en quaranta-dos territoris segurs a les comarques de d’Aran, l’Alta Ribagorça, el Pallars Sobirà, el Pallars Jussà, la Noguera, l’Alt Urgell, la Cerdanya, el Berguedà, el Solsonès i el Ripollès. Els principals factors que van donar lloc a la greu regressió van ser la utilització de verí, la caça i l’espoliació dels nius. La greu situació en què es trobava l’espècie va donar lloc, cap a final dels anys vuitanta, a l’elaboració de l’anomenat Pla coordinat d’actuacions per a la protecció del trencalòs (1998). Posteriorment ha estat aprovat el Pla de recuperació del trencalòs a Catalunya (Decret 282/1994, de 29 de setembre). En aquest decret s’articulen totes les mesures de protecció de l’espècie encaminades a aconseguir la recuperació de les poblacions. Aquestes mesures són, entre més, el radioseguiment i marcatge d’exemplars mitjançant emissors satèl·lit GPS, l’estudi de la reproducció, la realització i el programa de cria en captivitat del trencalòs.	Llavorsí (ACN).- La campanya de seguiment de l’èxit reproductor del trencalòs (Gypaetus barbatus), al Parc Natural de l’Alt Pirineu, ha confirmat la consolidació d’una nova parella, i així han passat de vuit a nou els territoris amb presència d’exemplars. A Catalunya n’hi han compatibilitzats un total de quaranta-dos. Enguany ha pogut confirmar-se que aquesta espècie, … Continue reading El Parc Natural de l’Alt Pirineu disposa de nou parelles de trencalòs →	El Parc Natural de l'Alt Pirineu disposa de nou parelles de trencalòs	news	
https://www.vilaweb.cat/noticies/els-cultivadors-de-fesols-de-santa-pau-preveuen-una-bona-collita-la-primera-sota-el-segell-de-la-dop/	24/06/2021	Santa Pau (ACN).- Bones perspectives per la primera collita de Fesols de Santa Pau sota la protecció i el segell europeu de Denominació d’Origen Protegida (DOP). El president de l’Associació de Cultivadors de Fesols de Santa Pau i ara president del Consell Regulador provisional de la DOP, Lluís Suñer, ha explicat que les pluges de les darreres setmanes i la lleu davallada de les temperatures durant els primers dies d’agost han ajudat a que les plantes es recuperin de la calor de juliol i floreixin amb força. La previsió és començar a recollir els fesols aquest mes de setembre i ja avancen que no arribaran a les 60 tones que es van collir l’any passat perquè compten amb uns deu productors menys. Ara fa pocs dies, la petita localitat de Santa Pau, a la Garrotxa, va centrar tots els titulars. El Diari Oficial de la Unió Europea (DOUE) publicava la inscripció de la Denominació d’Origen Protegida (DOP) Fesols de Santa Pau en el registre europeu de denominacions i indicacions geogràfiques protegides. D’aquesta manera culminava un procés que s’havia allargat durant anys i la collita d’aquest 2015 s’ha convertit en la primera que portarà aquest distintiu de qualitat. Els Fesols de Santa Pau es van començar conrear al segle XVIII i se’ls pot diferenciar perquè són blancs, rodons i amb un pes que oscil·la entre els 18 i 30 grams per 100 llavors. El tret més característic però, és el seu gust, suau tot i conrear-se en terres volcàniques. Tenen un alt contingut proteínic i s’han convertit en el 20è producte català que aconsegueix aquest segell de protecció europeu. En aquest sentit, des dels cultivadors de fesols assenyalen que estan esperançats i esperen que la primera collita de Fesols de Santa Pau amb l’etiqueta de la DOP sigui una bona collita. “Els fesols s’han fet molt macos, la onada de calor del mes de juliol va assecar molt els camps i vam patir una mica perquè és un conreu de secà tradicional però les pluges de les darreres setmanes i les temperatures un xic més baixes d’aquests primers dies d’agost estan ajudant molt a la floració”, ha detallat Suñer. Segons el president de nou Consell Regulador provisional de la DOP i president durant anys de l’Associació de Cultivadors de Fesols de Santa Pau, les plantes necessiten que no faci massa calor durant la floració perquè si les temperatures s’enfilen les flors es deshidraten i no fecunden. “Preveiem i esperem tenir una bona collita tant en qualitat com en quantitat”, ha afegit. Menys cultivadors No obstant això, des de l’associació ja avancen que no podran arribar a les 60 tones recollides del 2014. “Va ser un any molt excepcional”, ha comentat el president. A part, enguany l’associació de cultivadors d’aquesta mongeta tant emblemàtica compta amb uns deu membres menys. “Hi ha un grup de productors que tenen una clientela molt directe i fidel i que per por a la burocràcia, els canvis i els papers que suposa ara formar part de la DOP no s’hi han volgut adherir i no podran posar el nom de Fesols de Santa Pau a les seves collites”, ha lamentat el president de l’entitat. I és que el fet de formar part del registre europeu de denominacions protegides també comporta que els pagesos s’han de regir per un marc i un sistema a l’hora de conrear i conservar els fesols. Tal i com s’esmenta en el registre, no es permet la utilització d’additius ni conservants i cal que els fesols estiguin elaborats i conreats com marquen els mètodes tradicionals registrats. Fins ara, normalment l’associació comptava amb uns 25 productors de fesols que superaven les 20 hectàrees de terrenys conreats. Ara, s’han quedat en uns 13 productors. “Es tracta de productors petits que tenien alguna reticència o els semblava un procés complicat. Però nosaltres estem contents, és el primer any i ha estat un trasbals per tothom. Esperem que l’any vinent s’hi sumi més gent i de mica en mica anar fent”, ha comentat en Suñer. Al mateix temps el president també espera que la nova Denominació d’Origen Protegida sigui un atractiu més per a la comarca de la Garrotxa i una “font de vida” i d’ingressos per al territori. “Estem molt contents i satisfets, és un valor afegit més”, ha explicat. Paral·lelament, desitgen que el nou segell serveixi per protegir més aquest producte tan natural gironí i tregui de les grans superfícies i supermercats aquelles mongetes que porten el nom de Santa Pau però no tenen res a veure amb els fesols que es conreen a la Garrotxa. “Preveiem i esperem que la demanda aquest any creixerà. La collita del 2013 es va esgotar completament i la del 2014 ens queda alguna cosa però estem convençuts que també s’acabarà abans de posar a la venda la nova collita del 2015”, ha afegit Suñer. En principi, els fesols d’aquest any es començaran a collir d’aquí a tres setmanes, el proper mes de setembre. Tot i això, un cop collits, s’hauran de batre, netejar i envasar. Des del sector esperen poder-los posar a la venda a partir del mes de novembre. “De moment ja estem rebent moltes invitacions d’altres DOP i entitats catalanes per participar a fires o mostres gastronòmiques i fer intercanvis”, ha comentat Suñer qui ha destacat que els “fa il·lusió” i esperen poder promocionar encara més el seu producte en aquesta nova etapa que arrenquen. “Esperem que la propera Fira del Fesol que es fa el mes de gener giri entorn a la nova Denominació d’Origen Protegida i serveixi per celebrar aquest esdeveniment amb tots els veïns”, ha afegit el president. D’altra banda, de moment el Consell Regulador de la DOP Fesols de Santa Pau és un ens temporal i d’aquí uns dos anys hauran d’escollir qui serà el president i l’estructura de la organització.	Santa Pau (ACN).- Bones perspectives per la primera collita de Fesols de Santa Pau sota la protecció i el segell europeu de Denominació d’Origen Protegida (DOP). El president de l’Associació de Cultivadors de Fesols de Santa Pau i ara president del Consell Regulador provisional de la DOP, Lluís Suñer, ha explicat que les pluges de … Continue reading Els cultivadors de fesols de Santa Pau preveuen una bona collita, la primera amb el segell de la DOP →	Els cultivadors de fesols de Santa Pau preveuen una bona collita, la primera amb el segell de la DOP	news	
https://www.vilaweb.cat/noticies/gibraltar-culpa-espanya-dhaver-deixat-escapar-un-narco/	24/06/2021	Nou conflicte diplomàtic obert entre Regne Unit i Espanya per Gibraltar: El ministeri d’Afers Estrangers britànic ha acusat les autoritats espanyoles d’haver violat clarament les lleis marítimes arran de l’entrada repetida de vaixells espanyols en aigües territorials de Gibraltar que perseguien un narcotraficant. No només això: el ministre principal de Gibraltar, Fabian Picardo, ha acusat el servei de vigilància duanera d’Espanya d’haver facilitat justament la fugida del narco per no haver demanat ajuda a Gibraltar. Un vaixell i un helicòpter de la guàrdia civil van entrar entre dissabte i diumenge en aigües de Gibraltar quan perseguien embarcacions de suposats narcotraficants. Ho van fer sense notificar-ho a Gibraltar i ‘violant la sobirania britànica’, segons que es queixa Picardo. Les autoritats gibraltarenyes acusen la guàrdia civil d’haver entrat en les seves aigües sense haver avisat. ‘Entenem que perseguien vaixells que podrien haver comès crims. Però és completament inacceptable i fora de la llei internacional del mar d’entrar en les nostres aigües sense haver-nos-ho notificat’, es queixen. El Regne Unit traslladarà la qüestió com un cas d’urgència a les autoritats espanyoles. Picardo ha afegit avui: ‘les seves accions han permès, en última instància, la fugida d’un delinqüent’. A més de l’entrada d’un vaixell de la guàrdia civil en aigües de Gibraltar, Picardo es queixa de la maniobra ‘extremadament perillosa’, d’un helicòpter també de la guàrdia civil que va entrar a l’àrea de la platja de Sandy Bay quan perseguien un vaixell de suposats contrabandistes. Picardo lamenta també que la guàrdia civil no es posés en contacte amb les autoritat de Gibraltar per ajudar-los a atrapar els fugitius: ‘Estic segur que parlo en nom de tot Gibraltar quan dic que considero que ha estat un error greu i innecessari de les autoritats espanyoles, que ha tingut unes conseqüències escandaloses respecte de la violació de la nostra sobirania’. Fonts del govern espanyol que cita el diari El País diuen que no hi ha pas cap irregularitat en les accions de la guàrdia civil d’aquest cap de setmana passat, perquè consideren que les aigües en què van entrar no són pas de sobirania gibraltarenca, sinó espanyola. Heus ací el piulet de Picardo amb el primer comunicat: After the events of the last 48hrs, here is our statement and a photograph of the RHIB confiscated. pic.twitter.com/diKQ5MH9hc — Fabian Picardo (@FabianPicardo) August 9, 2015 I el nou comunicat, d’avui, en espanyol:	Nou conflicte diplomàtic obert entre Regne Unit i Espanya per Gibraltar: El ministeri d’Afers Estrangers britànic ha acusat les autoritats espanyoles d’haver violat clarament les lleis marítimes arran de l’entrada repetida de vaixells espanyols en aigües territorials de Gibraltar que perseguien un narcotraficant. No només això: el ministre principal de Gibraltar, Fabian Picardo, ha acusat … Continue reading Gibraltar culpa Espanya d’haver deixat escapar un narco →	Gibraltar culpa Espanya d'haver deixat escapar un narco	news	
https://www.vilaweb.cat/noticies/sanchez-demana-una-demana-un-onze-de-setembre-per-tothom-no-nomes-pels-independentistes/	24/06/2021	El president de l’Assemblea Nacional Catalana (ANC), Jordi Sánchez, ha subratllat que la mobilització ciutadana de la Diada a la Meridiana de Barcelona no serà un acte electoral encara que coincideixi amb el primer dia de campanya per a les eleccions del 27-S. En una entrevista aquest diumenge al ‘Via Lliure’ de RAC1, Sánchez ha demanat una ‘moratòria a les formacions independentistes, sobiranistes i partidàries al dret de decidir’ per tal que tots, absolutament tots els qui havien estat el 9-N poguessin compartir enguany la satisfacció de ser en aquesta mobilització històrica sense sentir-se ‘incòmodes’. Sánchez ha assenyalat durant la conversa radiofònica: ‘tothom qui cregui en el dret de decidir i en la necessitat d’impulsar un nou país, hi trobarà el seu espai’. D’aquesta manera allarga la mà no solament als qui van votar ‘Sí-Sí’ a la consulta del 9-N, sinó també als qui van decantar-se per unes altres opcions. El president de l’ANC ha reconegut que hi podia haver en aquests moments certa ‘confusió’ pel fet que persones destacades com ara la seva predecessora, Carme Forcadell, o l’ex-presidenta d’Òmnium Cultural, Muriel Casals, formessin part de la llista de la candidatura Junts Pel Sí. ‘També hi ha persones de l’ANC a les llistes de la CUP i de Catalunya Sí que es Pot. Hi ha una transversalitat’, ha explicat. ‘El dia 11 de setembre, el carrer serà de tothom. No hi haurà utilització electoral, ningú no demanarà el vot per a cap formació política’, ha insistit. Sobre la presència de caps de llista i destacats dirigents de formacions a banda dels de Junts pel Sí, Jordi Sánchez ha dit que estaven convençuts que també hi serien presents el candidat de Catalunya Sí que es Pot, Lluís Rabell, o la batllessa de Barcelona i líder de BComú, Ada Colau. Per contra, ha dit que no hi esperaven Josep Antoni Duran Lleida ni Miquel Iceta. Quant a una hipotètica prohibició de l’acció a la Meridiana perquè coincideix amb campanya, ha assegurat que no hi havia motius perquè la Junta Electoral no autoritzés la mobilització. ‘Estem convençuts que el respecte de l’estat espanyol de dret i els drets d’expressar-se lliurement en una manifestació seran perfectament previstos per la Junta Electoral’, ha raonat. A banda, ha dit a RAC1: ‘el Tribunal Constitucional té unes quantes sentències en què defensa el dret de la manifestació, fins i tot en jornada electoral, sempre que no afectin o coaccionin els ciutadans a l’hora d’exercir el dret de sufragi’. Bon ritme d’inscripcions Jordi Sánchez ha apuntat que fins diumenge al matí ja hi havia 120.000 persones inscrites a l’acte de la Meridiana. El president de l’ANC ha afegit que el ritme d’inscripcions era superior al de l’any passat. Hi ha el repte que en aquesta ocasió s’hagin d’omplir més metres quadrats de superfície, en un tram de cinc quilòmetres de longitud i trenta metres d’amplada. ‘No tenim calculat quanta gent fa falta’, ha dit. ‘No hem entrat mai a la guerra de xifres. Per nosaltres, la millor arma que tenim són les imatges d’aquell dia’, ha conclòs.	El president de l’Assemblea Nacional Catalana (ANC), Jordi Sánchez, ha subratllat que la mobilització ciutadana de la Diada a la Meridiana de Barcelona no serà un acte electoral encara que coincideixi amb el primer dia de campanya per a les eleccions del 27-S. En una entrevista aquest diumenge al ‘Via Lliure’ de RAC1, Sánchez ha … Continue reading Sánchez demana un Onze de Setembre per a tothom, no solament per als independentistes →	Sánchez demana un Onze de Setembre per a tothom, no solament per als independentistes	news	
https://www.vilaweb.cat/noticies/la-col%c2%b7leccio-de-vidre-i-el-museu-del-vi-del-castell-de-peralada/	24/06/2021	Enguany el nom de Ramon Muntaner, del qual se celebra el 750è aniversari del naixement, ens fa arribar a Peralada (Alt Empordà), perquè aquest cronista de Jaume I, militar, administrador i polític, procurador de Sicília, ciutadà de València i de Mallorca i batlle d’Eivissa, entre molts més càrrecs i gestes, fou nat en aquesta vila el 1265. Aprofitant l’esdeveniment, visitem la col·lecció de vidre excepcional que conté el museu del castell de Peralada i també el petit museu del vi, que antigament fou l’estança dels comtes de Rocabertí i avui és propietat de la família Suqué, seu d’un casino i del festival d’estiu. Per a visitar el museu del castell de Peralada heu d’entrar pels jardins del convent del Carme, antic convent carmelita de mitjan segle XIV. Us obrirà la porta en Pere Costa, que havia fet les visites durant molts anys, tot i que ara ja no les fa. És a punt de fer noranta-tres anys, però té una salut de ferro i encara se’n va cada dia a l’hort, ben de matí, i durant el dia obre les portes del museu. És a través de la vivència d’en Pere, del seu relat popular i repetit durant dècades, que recollim alguns aspectes de la col·lecció de vidre, excepcional, i del museu del vi, del museu del castell de Peralada. La visita comença a la biblioteca: en unes sales diàfanes de l’antic convent hi ha la biblioteca-arxiu, que conté uns cent mil volums, cinc mil dels quals formen part de la biblioteca cervantina, que aplega mil primeres edicions del ‘Quixot’. També es destaquen dos-cents incunables (1450-1500): el més valuós és la ‘Cosmographiae’ del matemàtic Claudi Ptolomeu, que data del 1482, un mapamundi colorit magnífic d’abans de la descoberta d’Amèrica de Cristòfol Colom. El volum més antic és del segle XIV, de dret canònic, i el que presideix la biblioteca, imponent per les dimensions, és un cantoral de la Seu d’Urgell de final del segle XVI. Enguany hi ha unes vitrines dedicades a donar a conèixer l’obra i les gestes de Ramon Muntaner i s’hi ha organitzat un cicle de xerrades dedicades a ell. La visita al castell també permet d’entrar a l’església del Carme i al claustre. Es destaca el sostre gòtic, enteixinat, de fusta policromada, amb cares i els escuts heràldics de les famílies que el segle XIV van ajudar a reconstruir l’església destruïda pels francesos. A l’església també es conserva un capitell molt important atribuït al mestre de Cabestany, procedent de la portalada del monestir de Sant Pere de Rodes. Explica en Pere Costa que a l’època dels comtes de Rocabertí hi havia un mestre anomenat Traité, que va fer-se una bona col·lecció de capitells i pedres. Aquest capitell del mestre de Cabestany formava part de la col·lecció que els hereus de Traité van vendre als comtes de Peralada. Tot seguit entrem a la sala on hi ha la col·lecció de vidre del museu, que és la col·lecció privada de vidre més important de l’estat espanyol. Predomina el vidre català, tot i que hi ha peces també europees i espanyoles, de la fàbrica reial de vidre i cristall de la Granja, al palau reial de la Granja de San Ildefonso de Segòvia. La col·lecció de vidre antic conté dues mil cinc-centes peces, la més antiga, un flascó de l’època de l’Egipte faraònic. Tres vitrines presideixen la sala. La del mig conté peces de cristall, la de la dreta, una preciosa col·lecció de càntirs de vidre, i la de l’esquerra, entre més coses, una col·lecció de setrilleres i una altra d’almorratxes, peces que s’omplien d’aigua de roses i ambientaven les estances. En Pere Costa, carregat d’anècdotes, ens explica la funció d’unes copes tapades que a la part de sobre tenen una copa més petita. Són copes de licor. La copa grossa servia de contenidor del licor mentre que la copa petita era la que es feia servir per a anar omplint i bevent. Una de les peces més valuoses i estranyes de trobar és una copa de dimensions considerables feta de cristall de roca i amb un dibuix gravat: representa la terra i el mar, i la copa, que és irregular, a la part acabada en forma de bec es pot veure un far i al mar es compten vint-i-dos peixos. Un dels moments bonics de la visita és l’explicació dels càntirs de vidre, la majoria datada del segle XVIII. Eren unes peces que simbolitzaven la separació de béns del matrimoni, característica del dret civil català. Aquests càntirs s’han trobat sobretot a les cases de pagès. En Pere ens explica que quan es casava una pubilla, el pare de la noia regalava un càntir de vidre a la filla i un altre al futur gendre, per remarcar que en seria el marit però no l’amo. Cada càntir tenia unes característiques determinades d’acord amb el sexe: els càntirs masculins eren arrodonits per remarcar que els homes feien més panxa que les dones, a sobre l’ansa hi portaven la figura d’un gall i el broc gros acabava amb la forma del sexe masculí. En canvi, el càntir femení era de forma més estilitzada, representant la cintura de la dona, a sobre l’ansa tenia una lloca i el broc gros acabava amb la forma del sexe femení. N’hi ha que tenen unes betes de color blau, i hi ha qui diu que aquests eren càntirs destinats als vidus i vídues, que marcaven que ja no eren verges. De la sala del vidre passem al museu del vi, que es troba a l’antic celler medieval del convent del Carme i que a partir del 1929 l’empresari Miquel Mateu, que havia adquirit el castell el 1923 (propietari de La Hispano Suïssa i primer batlle franquista de Barcelona), va tornar a engegar el celler elaborant el vi del castell de Peralada. Fins avui, en aquestes dependències encara s’elaborava el cava reserva Gran Claustro, que a partir d’ara passarà a elaborar-se al Penedès, com la resta de cava de la marca. El vi tranquil es continua fent a Peralada, tot i que fora de les dependències del castell, i forma part de la Denominació d’Origen Empordà. Del museu del vi de Peralada es destaquen una desena de bótes de dimensions considerables, fetes amb fusta de roure i amb la particularitat que els cercles que les subjecten no són pas de ferro, sinó de fusta d’olivera. D’aquestes bótes en deien vaixells i provenien de Balsareny i Santpedor, municipis del Bages. El museu també conté una destacada col·lecció de porrons catalans del segle XVIII.	Enguany el nom de Ramon Muntaner, del qual se celebra el 750è aniversari del naixement, ens fa arribar a Peralada (Alt Empordà), perquè aquest cronista de Jaume I, militar, administrador i polític, procurador de Sicília, ciutadà de València i de Mallorca i batlle d’Eivissa, entre molts més càrrecs i gestes, fou nat en aquesta vila … Continue reading La col·lecció de vidre i el museu del vi del castell de Peralada →	La col·lecció de vidre i el museu del vi del castell de Peralada	news	
https://www.vilaweb.cat/noticies/la-republica-catalana-de-podem/	24/06/2021	La presentació de la llista única ha obert la caixa dels trons a Catalunya. Dels trons, els llamps i més meteors, fins i tot les aurores boreals. Les reaccions s’han desfermat en cascada fins a arribar a punts gairebé de deliri. Va començar la CUP desmarcant-se’n amb raons molt plausibles i aclarint la seva posició amb força congruència. És una formació d’esquerra independentista que vol distingir-se d’allò que considera l’oportunisme d’ERC i, alhora, donar suport al procés sobiranista. I pretén recollir vots entre electors que, sense ser independentistes, són d’esquerres i no s’empassen l’aliança amb el nacionalisme burgès de Convergència. Quan es van saber els integrants dels primers llocs de la llista, especialment el de Romeva, una esgarrifança va recórrer els estaments d’ICV que ara tem per la seva integritat. S’han sentit veus acusant de ‘traïdor’ l’ex-eurodiputat ecologista. Els sentiments s’exalten amb facilitat. Enmig del sarau, la inimitable senyora Sánchez-Camacho ha decidit de disfressar-se de Cambó, si més no nominalment, i ha demanat ‘una coalició de la concòrdia’ per a fer front al desafiament sobiranista. Coalició que haurà de configurar-se en un ‘front constitucionalista’. De les paraules als fets, hi ha un bon tros de camí, perquè per a formar-lo compta amb els diputats del PP i els del PSC, que podrien quedar reduïts a vuit, o potser arribar a la dotzena i mitja si s’hi afegeixen els de Ciutadans. I encara s’ha de veure si aconsegueixen unir-se, perquè a més de ser pocs van mal avinguts. No és imaginable cap constitució espanyola en què sigui legal un 'procés constituent català no subordinat', sigui quin sigui el resultat de les eleccions. Però el xafarnat gros s’ha armat a Podem. El resum de l’article de Roger Tugas sembla gairebé un text de política-ficció. L’acord polític inicial entre ICV, EUiA (és a dir, Esquerra Unida a Catalunya), Podem i Procés Constituent (ço és, la plataforma de la monja exclaustrada Teresa Forcades) preveu un procés constituent català no subordinat que culmini amb una constitució pròpia i una república catalana que decideixi en referèndum la vinculació amb l’estat. Hi ha qui ha recordat immediatament la república catalana de Francesc Macià dins l’estat espanyol. Però això d’ara encara és més confús. I aquesta confusió converteix el discurs de Podem tant a Catalunya com al conjunt de l’estat en un galimaties, una mena d’embarbussament conceptual farcit d’incongruències. El Podem hostil a tota confluència amb els ‘barrufets rondinaires’ d’IU a Espanya va de bracet amb la IU de Catalunya sense cap mirament i també amb unes altres organitzacions, algunes si més no peculiars, com ara el Procés Constituent de Forcades. I, per a acabar-ho d’adobar, no tan sols conflueix amb la IU catalana, sinó que manté totes les seves sigles sota un paraigua comú, ‘Catalunya Sí que es Pot’. El nom pot ser més bo o més dolent, però no és ni ‘Podemos’ ni ‘Podem’, una condició que, en canvi, ha estat inexcusable per a la confluència al sud de l’Ebre. La banda catalana de Podem és un territori feraç de possibles qüestions quodlibetals que deixen al descobert un discurs incoherent. Podem ha dit tot sovint que exercir el dret de decidir mitjançant un referèndum no és possible ara per ara perquè és il·legal. Cal esperar a unes eleccions i un procés constituent (espanyol, se suposa) en el qual ‘es podrà debatre sobre tot’ (picada d’ullet als independentistes). No és imaginable, tanmateix, cap constitució de l’estat espanyol en què sigui legal un ‘procés constituent català no subordinat’, sigui quin sigui el resultat de les eleccions catalanes. Encara que Catalunya Sí que es Pot obtingués el cent per cent dels vots i dels escons del Parlament de Catalunya, no podria posar en pràctica aquest propòsit, perquè és molt més inviable jurídicament que no pas el referèndum d’autodeterminació, ara i ací. I no cal ni parlar d’aquesta constitució absolutament quimèrica i aquesta república catalana, totes dues en el si de la monarquia espanyola. Això ja és deliri pur. Molt més que en el cas de Macià, perquè si més no el coronel va esperar que a Espanya es proclamés la República. I que aquest ens fantasmal decideixi en referèndum la seva vinculació amb l’estat monàrquic solament és pensable en la Freedonia de ‘Duck soup’. Al costat d’aquest conjunt de disbarats, que semblen focs d’artifici, l’anodina proposta federal dels socialistes resulta un cató del govern bo i prudent. Però el problema de Podem no està en les pintoresques afirmacions que fa al Principat, sinó en la manera com explica als espanyols, a qui anima a constituir-se en poble i defensar la pàtria –popular, és clar, però sense qüestionar la monarquia– que a Catalunya defensarà una república que, a la vegada, es basarà en un altre poble i, per tant, en una altra pàtria. Com que, amb aquest programa a Catalunya, Podem perdrà les eleccions a Espanya, es dóna la divertida paradoxa que, per posar en pràctica aquell programa al Principat, el partit dels cercles hauria de proposar o donar suport a una declaració unilateral d’independència, justament allò que propugnen aquells contra qui vol lluitar Podem, aquells amb qui mai no s’abraçaria, els de la llista única per la independència. Voleu dir que no els supera, això de Catalunya? Ramón Cotarelo, catedràtic de ciències polítiques de la UNED (Article publicat originàriament al seu bloc)	La presentació de la llista única ha obert la caixa dels trons a Catalunya. Dels trons, els llamps i més meteors, fins i tot les aurores boreals. Les reaccions s’han desfermat en cascada fins a arribar a punts gairebé de deliri. Va començar la CUP desmarcant-se’n amb raons molt plausibles i aclarint la seva posició amb … Continue reading La república catalana de Podem →	La república catalana de Podem	news	
https://www.vilaweb.cat/noticies/el-psoe-tanca-la-porta-a-un-pacte-fiscal-especific-per-a-catalunya/	24/06/2021	El portaveu del PSOE al congrés espanyol, Antonio Hernando, ha tancat la porta a la possibilitat d’un pacte fiscal específic per a Catalunya i ha dit que la seva formació ni tan sols ha reflexionat sobre aquesta qüestió, contràriament a les insinuacions de fa uns dies del secretari d’Organització, César Luena. Fora de micròfon i davant els periodistes, Hernando ha dit que els socialistes no es plantejaven cap acord en clau ‘bilateral’ en matèria fiscal amb Catalunya. Això sí, ha exigit al govern espanyol ‘l’actualització’ del sistema de finançament autonòmic i li ha demanat un model ‘més just i equitatiu’ per a totes les comunitats. Durant una atenció als mitjans de comunicació al congrés, Hernando ha volgut aclarir que el PSOE no era partidaris d’impulsar ni d’obrir la possibilitat a un pacte fiscal per a Catalunya. Preguntat per si la formació es planteja aquesta possibilitat, el dirigent socialista ha estat taxatiu: ‘No’. Un cop acabada la conferència de premsa, Antonio Hernando ha insistit que el PSOE no tenia cap intenció de plantejar cap acord bilateral amb Catalunya en matèria fiscal i ha tancat la porta a aquesta possibilitat. Demanen un sistema de finançament més ‘just i equitatiu’ ‘Nosaltres hem demanat al govern espanyol que actualitzi el sistema de finançament de les comunitats autònomes’, ha subratllat Hernando, per afegir que l’actual model és ‘injust’ i que l’executiu de Mariano Rajoy porta ‘dos anys de retard’. El portaveu socialista ha reclamat a l’executiu de Mariano Rajoy un sistema de finançament ‘més just i equitatiu’ que l’actual. Finalment i preguntat per la reforma de la Constitució, ha explicat que l’objectiu de la formació és el que estableix la declaració de Granada i ha lamentat que el govern espanyol no s’ha pres seriosament aquest debat. És per això que ha denunciat que l’executiu de Marino Rajoy ha actuat amb ‘absoluta frivolitat i interès electoral’ al respecte.	El portaveu del PSOE al congrés espanyol, Antonio Hernando, ha tancat la porta a la possibilitat d’un pacte fiscal específic per a Catalunya i ha dit que la seva formació ni tan sols ha reflexionat sobre aquesta qüestió, contràriament a les insinuacions de fa uns dies del secretari d’Organització, César Luena. Fora de micròfon i … Continue reading El PSOE tanca la porta a un pacte fiscal específic per a Catalunya →	El PSOE tanca la porta a un pacte fiscal específic per a Catalunya	news	
https://www.vilaweb.cat/noticies/el-grup-derc-a-barcelona-vol-canviar-el-nom-borbonic-duna-vintena-de-carrers-i-espais-de-la-ciutat/	24/06/2021	El passeig de Joan de Borbó, l’avinguda de Maria Cristina, el carrer de Ferran, el carrer d’Alfons XII o l’avinguda del Príncep d’Astúries són alguns dels carrers que el grup municipal d’ERC proposa de canviar el nom per aconseguir una ‘Barcelona lliure de nomenclatura borbònica’. Alfred Bosch considera que els Borbons no s’han caracteritzat per la defensa de les llibertats generals, ni dels catalans i recorda que la ciutat va ser conquerida per les tropes borbòniques el 1714. Per això també vol modificar el nom de quatre espais més, com ara el Palau Reial o el Saló de la Reina Regent. A més, ERC traslladarà als districtes el canvi de nom de nou carrers més, que recorden personatges amb ‘passat dubtós’. El grup municipal d’ERC vol que Barcelona sigui una ciutat ‘lliure de nomenclatura borbònica’ perquè considera que la dinastia no s’ha destacat mai per la defensa de les llibertats generals, ni dels catalans, ni tampoc per la defensa de la democràcia, ‘sinó a l’inrevés’. Recorda que la ciutat va ser conquerida el 1714, precisament per les tropes borbòniques. Per això considera que no cal tenir carrers, places i espais amb noms borbònics que recorden monarques i les seves famílies, perquè no s’han caracteritzat per una tasca en favor del país, sinó que s’han fet servir per a mirar de simpatitzar amb un poder moltes vegades ‘aliè a la ciutat’. Als motius que exposa el regidor Alfred Bosch, també hi consta la intenció que cap ‘cap d’estat’ ha de ser nomenat sense passar per les urnes. La voluntat del partit és de posar fi als privilegis sanguinis d’una família que, afegeix, ha tingut en alguns casos ‘comportaments vergonyants’ que ‘no han de ser commemorats’ a Barcelona. Per tots aquests motius, el grup d’ERC proposa a la Comissió de Drets Socials, Cultura i Esports de canviar el nom de setze carrers entre els quals es destaquen el passeig de Joan de Borbó, la plaça i l’avinguda de Maria Cristina, el carrer de la Princesa i de Ferran, el passatge d’Isabel, el carrer de la Reina Amàlia, el passeig d’Isabel II, la plaça de Joan Carles I, el carrer d’Alfons XII i el carrer del Príncep d’Astúries. A més, ERC vol cercar alternatives per a quatre espais amb noms borbònics, el palau d’Alfons XIII, el palau de Victòria Eugènia, el Palau Reial de Pedralbes i el Saló Reina Regent. ERC també traslladarà als consells de districte afectats que haurien de considerar la proposta abans de sotmetre-la a la Comissió del Nomenclàtor. I també la proposta de cercar noms nous a unes altres vies de la ciutat, una desena, que reten homenatge a personatges de la història que no tenen relació amb la ciutat de Barcelona i amb un ‘passat dubtós’. Aquests són el carrer del Secretari Coloma, la plaça de la Concòrdia, la plaça d’Antonio López, el carrer del Capità Arenas o el carrer del Tinent Coronel Valenzuela.	El passeig de Joan de Borbó, l’avinguda de Maria Cristina, el carrer de Ferran, el carrer d’Alfons XII o l’avinguda del Príncep d’Astúries són alguns dels carrers que el grup municipal d’ERC proposa de canviar el nom per aconseguir una ‘Barcelona lliure de nomenclatura borbònica’. Alfred Bosch considera que els Borbons no s’han caracteritzat per … Continue reading El grup d’ERC a Barcelona vol canviar el nom borbònic d’una vintena de carrers i espais de la ciutat →	El grup d'ERC a Barcelona vol canviar el nom borbònic d'una vintena de carrers i espais de la ciutat	news	
https://www.vilaweb.cat/noticies/anul%c2%b7len-la-multa-de-4-000-euros-a-un-seguidor-del-girona-per-penjar-una-estelada-i-insultar-la-policia-durant-un-partit/	24/06/2021	Girona (ACN).- Un jutjat ha anul·lat la multa de 4.000 euros que l’Estat va imposar a un soci del Girona per penjar una estelada i insultar la policia durant un partit. El matx va enfrontar el Girona i l’Almeria i es va jugar el juny del 2013. Segons l’acta policial, l’aficionat va penjar una estelada, es va negar a retirar-la quan la policia estatal li ho va demanar i va insultar els agents. La sentència recull que no hi ha cap prova contra l’aficionat, més enllà de la paraula dels policies, que faci concloure que ell va penjar la bandera. I pel què fa als insults, ni tan sols analitza si el soci els va arribar a proferir, perquè els agents no fan constar enlloc que això interferís “en la normalitat del partit”. Els fets als quals fa referència la sentència es remunten al 22 de juny del 2013. Aquell dia, el Girona es va enfrontar a l’Almeria. El partit es va jugar a l’estadi andalús. Durant el matx, la policia va aixecar acta contra un seguidor del Girona per, segons sostenien els agents, haver penjat una estelada en una de les parets i haver-los insultat quan li van requerir que la retirés. Textualment, l’acta policial -que la sentència parafraseja- diu que el soci del Girona va “penjar de la paret de l’estadi una bandera independentista catalana”. I que, en el moment que els agents li van demanar que la despengés i l’entregués, s’hi va negar. A més, la policia també feia constar que l’aficionat es va dirigir de manera “despectiva” als policies i dient-los frases com: “Sou la merda de policia espanyola”, “A Catalunya us engegarien dos trets” o “Quina merda d’Espanya”. Vuit mesos després, el soci del Girona va rebre una notificació de la Subdelegació de l’Estat a Almeria. Per aquells fets, se li imposava una multa de 4.000 euros i se li prohibia entrar durant un any a qualsevol recinte esportiu. L’home va recórrer i, fins i tot, va aportar testimonis al seu favor, però el Ministeri de l’Interior va confirmar la sanció. El cas va arribar aleshores davant del Jutjat Contenciós Número 1 de Girona, que és el que ara ha resolt. La sentència, de la qual ha estat ponent la magistrada Asunción Loranca, anul·la la multa i obliga l’Estat a retornar els 4.000 euros que va fer pagar al soci del Girona. La resolució, que ha avançat ‘El Punt Avui’, es basa en allò que consta a l’acta policial. D’entrada, ja deixa clar que no hi ha cap prova, més enllà de la paraula dels policies, per assenyalar l’aficionat com la persona que va penjar l’estelada. Cap ho va presenciar “Si els agents van ser alertats que hi havia una bandera penjant del mur, és obvi que cap va presenciar quan es va col·locar”, diu el jutjat. A més, el contenciós també subratlla que cap dels agents pot aclarir “com van arribar a la conclusió” que va ser el soci del Girona qui va penjar l’estelada. I pel què fa als insults, la sentència ni tan sols entra a analitzar si l’aficionat els va arribar a proferir o no. El jutjat es remet a l’expedient sancionador del Ministeri, on s’hi fa constar que la sanció s’imposa en aplicació de la Llei contra la violència, el racisme, la xenofòbia i la intolerància a l’esport (la 19/2007). El contenciós, però, subratlla que enlloc de l’acta policial hi consta que “hi hagués agressió ni tampoc alteració de l’ordre públic”. Una condició que s’ha de donar per poder aplicar la llei 19/2007. De fet, els agents només van fer constar a l’acta que no van expulsar el soci del Girona de l’estadi de l’Almeria “perquè es trobava amb el seu fill”. Però més enllà d’aquesta apreciació, res més. Per això, el jutjat diu que en aquest cas no es pot aplicar la llei contra la violència a l’esport (que era el que havia motivat la sanció). “Ni tan sols a l’acta policial s’indica que l’incident tingués projecció en el desenvolupament de l’esdeveniment esportiu”, recull la sentència. En conseqüència, el jutjat contenciós anul·la la sanció de 4.000 euros imposada al soci del Girona i obliga l’Estat a retornar-li els diners. La resolució és ferma i no s’hi pot interposar recurs. El cas del jove olotí, pendent Aquest cas, però, no és l’únic sorgit d’aquell partit Girona-Almeria que ha acabat als tribunals. Un jove olotí, Joan Guirado, també ha vist com l’Estat li imposava una multa de 4.000 euros i li prohibia entrar durant un any a qualsevol recinte esportiu. Aquell dia, Guirado cobria el partit pel mitjà Nació Digital. La policia el va denunciar quan va intentar fotografiar agents requisant estelades a les portes d’accés a l’estadi. Segons es recollia a l’acta, el jove els va insultar dient-los “putos gilipolles, puta policia espanyola de merda, em cago en tots els putos espanyols, a veure si marxem d’una puta vegada”. Guirado nega rotundament els fets i assegura que està disposat a arribar fins al final. Entremig, ja ha vist com l’Agència Tributària li embargava el cotxe i com l’Estat es quedava la seva devolució de la renda per no haver satisfet la multa. El jove olotí està pendent que se celebri el judici pel seu cas i ja ha aportat testimonis -com una gravació feta per un càmera de Canal Sur- que desmenteixen la policia. “La sentència que retira la multa no assenta un precedent, però sí que ens dóna un bri d’esperança que fins ara no hi era”, conclou.	Girona (ACN).- Un jutjat ha anul·lat la multa de 4.000 euros que l’Estat va imposar a un soci del Girona per penjar una estelada i insultar la policia durant un partit. El matx va enfrontar el Girona i l’Almeria i es va jugar el juny del 2013. Segons l’acta policial, l’aficionat va penjar una estelada, … Continue reading Anul·len la multa de 4.000 euros a un seguidor del Girona per haver penjat una estelada i insultar la policia →	Anul·len la multa de 4.000 euros a un seguidor del Girona per haver penjat una estelada i insultar la policia	news	
https://www.vilaweb.cat/noticies/marc-vidal-sera-el-cap-de-llista-de-catalunya-si-que-es-pot-a-girona-sara-vila-a-lleida-i-gerard-bargallo-a-tarragona/	24/06/2021	Els diputats d’ICV-EUiA Marc Vidal i Sara Vilà seran els caps de llista de Catalunya Sí que es Pot al 27-S a les demarcacions de Girona i Lleida, respectivament. L’empresari vinculat a Podem, Gerard Bargalló, encapçalarà la candidatura a Tarragona. També s’han sabut els trenta primers noms de la llista a Barcelona. Lluís Rabell, Gemma Lienas i Joan Coscubiela seran seguits per l’economista Àngels Martínez Castells, el periodista Albano Dante, el coordinador general d’EUiA, Joan Josep Nuet, i Jessica Albiach, de Podem. També formen part de la candidatura els parlamentaris Marta Ribas, Josep Vendrell i David Companyon, i també la cantant Big Mama Montserrat Pratdesaba, amb el número 15. Catalunya Sí que es Pot validarà dimarts les llistes electorals del 27 de setembre de les quatre demarcacions catalanes a través del web catalunyasiqueespot.cat. Es tracta d’un procés de validació simbòlica perquè la ciutadania doni el vistiplau als equips acordats entre ICV, EUiA i Podem. La candidatura de Tarragona serà encapçalada per l’empresari Gerard Bargalló, de Podem; seguit per l’actual diputada d’ICV-EUiA, Hortènsia Grau; Adriana Álvarez, de l’àmbit de la cultura; Carles Sanchís, regidor d’ICV a Sant Carles de la Ràpita; i Encarna Ramírez, vinculada al moviment veïnal. Quant a la candidatura de Girona, encapçalada per Marc Vidal, hi ha Alba García Gras, vinculada al moviment 15-M; Joan Salmerón, cap de l’oposició a l’Ajuntament de Blanes; Marta Domènech Gracia, lligada a l’àmbit de l’ensenyament, i Sònia Pujol, regidora a Santa Cristina d’Aro. De número dos de Lleida, darrere de la cap de llista, Sara Vilà, hi va Meritxell Genao Labarta, de Podem; Adrián León en serà el número tres; Adrià Calero, coordinador d’EUiA de Lleida, el quatre; i Jaume Moya, vinculat al sector de la cultura, hi anirà cinquè. Respecte a la candidatura de Barcelona, encapçalada per l’ex-líder veïnal Lluís Rabell, és formada per l’escriptora feminista Gemma Lienas (2); el fins ara diputat al congrés, Joan Coscubiela; la presidenta de Dempeus per la Salut Pública i vinculada a ATTAC, Àngels Martínez Castells, i el periodista fundador de la revista Cafè amb llet, Albano Dante Fachin. El fins ara diputat al congrés i coordinador general d’EUiA, Joan Josep Nuet, anirà de número sis de la llista, seguit de la periodista Jessica Albiach, de Podem; de Joan Giner, provinent del moviment 15-M; de la fins ara diputada Marta Ribas, portaveu en qüestions d’igualtat i de salut, i el parlamentari ecosocialista i secretari general d’ICV Josep Vendrell. El secretari general de Podem Barcelona, Marc Bertomeu, anirà a la posició número dotze de la candidatura. Entre els trenta primers de Barcelona també hi figuren la cantant Big Mama Montserrat Pratdesaba, que anirà de número quinze, i els diputats d’ICV-EUiA Laura Massana, tretzena a la llista, i David Companyon, al vintè lloc, que ha estat secretari quart de la mesa del parlament durant aquesta legislatura.	Els diputats d’ICV-EUiA Marc Vidal i Sara Vilà seran els caps de llista de Catalunya Sí que es Pot al 27-S a les demarcacions de Girona i Lleida, respectivament. L’empresari vinculat a Podem, Gerard Bargalló, encapçalarà la candidatura a Tarragona. També s’han sabut els trenta primers noms de la llista a Barcelona. Lluís Rabell, Gemma Lienas i … Continue reading Catalunya Sí que es Pot anuncia els caps de llista per al 27-S →	Catalunya Sí que es Pot anuncia els caps de llista per al 27-S	news	
https://www.vilaweb.cat/noticies/el-govern-obre-la-convocatoria-dajuts-per-una-vintena-dempreses-sorgides-duniversitats-amb-base-cientifica/	24/06/2021	Barcelona (ACN).- Les empreses sorgides d’universitats, amb base científica, tenen temps fins el 31 d’octubre vinent per demanar els ajuts de la fase ‘Mercat’ del programa indústria del Coneixement, que té com a objectiu afavorir la creació d’aquest tipus d’empreses. L’ajut consisteix en una aval pel 80% del risc viu dels préstecs participatius i en total, disposa d’un fons de 2 MEUR per a uns 20 projectes que rebran entre 50.000 i 200.000 euros. Així, l’Institut Català de Finances (ICF) aportarà 2 euros de crèdit per cada euro d’inversió privada que hagi aconseguit el projecte. Amb aquesta fase, es completa la implantació d’aquest programa que preveu la mobilització de fons de 30 milions d’euros en 5 anys. El Govern ha obert la tercera línia d’ajuts prevista al programa Indústria del Coneixement i dirigida a les empreses sorgides de les universitats i grups de recerca i per tant, de base científica. Són ajuts que tenen com a objectiu afavorir el desenvolupament de noves empreses i consistents en la prestació de l’aval per al 80% del risc viu dels préstecs participatius atorgats a aquestes empreses, perquè s’introdueixin al mercat els seus resultats de recerca. Així, l’Institut Català de Finances (ICF) garanteix préstecs participatius de 2 milions d’euros a través dels quals es finançaran uns 20 projectes. Les aportacions per nova empresa oscil·laran entre els 50.000 i els 200.000 euros, en règim de conversió pública i provada. Per cada euro aportat per inversos privats, l’ICF n’aportarà fins a dos de crèdit. Les empreses beneficiàries hauran de donar compliment al pla de negoci presentat en un termini màxim de 5 anys. Amb aquesta tercera línia d’ajuts, es completa la posada en marxa del programa Indústria del Coneixement que vol impulsar ”la creació i consolidació d’un ecosistema empresarial nou”, segons ha destacat el secretari d’Universitats i Recerca, Antoni Castellà, amb ”alt valor afegit i intensiu en coneixement”. En les dues primeres fases es van seleccionar 24 projectes en la fase ‘Llavor, que van rebre ajuts per un import de 25.000 euros per fer els primers preprototips, i 9 projectes en la fase ‘Producte’, amb ajuts de fins a 150.000 euros que s’havien de destinar a la creació del prototip. El programa Indústria del Coneixement s’emmarca en l’estratègia del Govern per transferir la tecnologia i el coneixement al sector empresarial i preveu la mobilització de fons de 30 milions d’euros en 5 anys.	Barcelona (ACN).- Les empreses sorgides d’universitats, amb base científica, tenen temps fins el 31 d’octubre vinent per demanar els ajuts de la fase ‘Mercat’ del programa indústria del Coneixement, que té com a objectiu afavorir la creació d’aquest tipus d’empreses. L’ajut consisteix en una aval pel 80% del risc viu dels préstecs participatius i en … Continue reading El govern català obre la convocatòria d’ajuts per una vintena d’empreses sorgides d’universitats amb base científica →	El govern català obre la convocatòria d'ajuts per una vintena d'empreses sorgides d'universitats amb base científica	news	
https://www.vilaweb.cat/noticies/lescrit-dada-colau-a-la-xarxa-ara-em-sento-mes-impotent/	24/06/2021	La batllessa de Barcelona, Ada Colau, ha publicat un text a les xarxes socials en què explica que el càrrec que ocupa ara no li permet d’atendre casos individuals de peticions de feina que rep per via personal. A l’escrit, que ha tingut un ressò important, admet que la situació la fa sentir ‘impotent’ perquè quan es dedicava a l’activisme social sí que podia atendre casos concrets. Recorda que, si respongués, en aquests casos podria ser acusada de clientelisme o de tràfic d’influències. Ada Colau ha publicat el text a la seva pàgina de Facebook i a Twitter en espanyol. Tot seguit us el reproduïm traduït al català: ‘Ahir al matí una dona gran em va aturar al carrer, plorant, i em va explicar que no arribava a final de mes, amb una pensió miserable, un fill desocupat i un habitatge social que no arribava a pagar. Un altre dia una amiga em va preguntar si li podia aconseguir feina al seu marit, camioner, per a conduir algun camió de recollida d’escombraries. A l’escola del meu fill, un pare em va comentar que feia quatre anys que era a l’atur i que hauria estat disposat a treballar d’allò que fos. Des que sóc batllessa, s’han multiplicat les peticions d’ocupació: cada dia al carrer, per carta, per Facebook, fins i tot per WhatsApp i SMS. Aparentment tinc més poder que mai i, no obstant això, en cert sentit em sento més impotent: a diferència de l’activisme social en què he estat molts anys, ara no puc actuar per donar resposta a casos individuals. Fer servir el poder que dóna la batllia per a resoldre casos individuals que arriben a mi per via personal podria ser considerat clientelisme, fins i tot tràfic d’influències. Ara la meva tasca (i la de l’equip que m’acompanya) és de canviar polítiques estructurals, com ara augmentar les polítiques socials (beques menjador, habitatges de lloguer social), o promoure polítiques d’ocupació a través de l’agència Barcelona Activa, o aprovar plans d’impuls del comerç de proximitat i de l’economia cooperativa, el turisme sostenible, la rehabilitació urbana i energètica, etc. Unes polítiques que estic segura que ajudaran a crear no solament ocupació, sinó ocupació de qualitat, però que necessiten uns quants mesos per a posar-se en pràctica i començar a donar resultats substantius. Vull aprofitar l’altaveu de les xarxes socials per dir-vos que hi deixarem la pell per a fer-ho tan aviat com sigui possible, però que ara no puc intervenir en casos individuals, per més que alguns dels que conec em facin plorar de ràbia i d’impotència. Això sí: us demano que em continueu interpel·lant i explicant la realitat, la que realment importa, la de la vida quotidiana de la gent, la qual —ara i sempre— ha de ser la màxima de les nostres prioritats. Milers de persones ens van votar per posar la vida digna de totes les persones al centre de les polítiques públiques, sense excuses. Ho sabem i ho recordem cada dia, amb un profund sentit de la responsabilitat.’	La batllessa de Barcelona, Ada Colau, ha publicat un text a les xarxes socials en què explica que el càrrec que ocupa ara no li permet d’atendre casos individuals de peticions de feina que rep per via personal. A l’escrit, que ha tingut un ressò important, admet que la situació la fa sentir ‘impotent’ perquè … Continue reading L’escrit d’Ada Colau a la xarxa: ‘Ara em sento més impotent’ →	L’escrit d’Ada Colau a la xarxa: ‘Ara em sento més impotent’	news	
https://www.vilaweb.cat/noticies/el-fracas-de-lesquerra-espanyola-a-catalunya/	24/06/2021	Diu el senyor Óscar López, portaveu del PSOE al senat, que la independència de Catalunya no és ‘ni legal ni possible, ni amb un 51% ni amb un 80%’ de partidaris. Si quedava algun despistat català creient encara en una negociació especialment amb l’esquerra espanyola —per concedir més sensibilitat a aquestes qüestions—, que perdi qualsevol esperança, que sempre és millor que perdre el temps mirant de raonar amb aquell qui l’envesteix. Vegem quina versemblança té aquesta rotunda negació ‘lopecística’ a mitjà termini i llarg termini. A curt termini, és ben clar: es tracta de guanyar vots negant els drets dels catalans, un discurs que sona a música celestial a l’Espanya profunda. Quant al mitjà i llarg termini, hi ha dues perspectives: una d’abstracta i una de concreta, aquí i ara, a Espanya. L’abstracta. L’enunciat de López és típic fetitxisme de la legalitat i aliment de tots els tranuitats positivismes jurídics. La llei en vigor és l’horitzó de tota acció social. Amb aquest criteri, encara seríem amb les lleis de Solon, que per cert, eren força acceptables per a l’època. Però home de Déu, López, creu vostè que la llei és un ens de raó etern, inamovible, incanviable, com l’ésser de Parmènides o una realitat natural com el Canyó del Colorado? Encara que anomenem lleis les normes que regeixen els actes de les persones i els fenòmens del cosmos, entre totes dues hi ha una diferència essencial: les primeres poden canviar-se; les altres, no. No les confongui, bon home. I no solament poden canviar-se, sinó que, moltes vegades, és obligatori, inevitable, de fer-ho. Cent cinquanta anys enrere la llei deia que les dones no podien votar, ni estudiar ni fer res, i vint-i-cinc anys enrere no podien avortar. Es van haver de derogar i promulgar-ne unes altres. Per què? Perquè, encara que vostè no ho cregui, la llei, la legalitat, pot ser injusta, iniqua i és menester de canviar-la. Certament, respondrà el senyor López, que és socialista i per tant demòcrata, però per les seves vies. En democràcia la llei es canvia per majoria. I un 80% de catalans no seria una majoria? Ah! Però és que no es compta Catalunya i prou, sinó tot Espanya, i a tot Espanya ni un 80% ni tan sols un 100% de catalans a favor de res no seria mai majoria. És a dir, la democràcia del senyor López té cucs, com les pomes. Els catalans no seran mai majoria a Espanya i, encara que el 100% d’ells volgués canviar la llei, sempre seria una minoria. Una minoria estructural (majoria al seu territori) condemnada a viure amb la llei que dicti la majoria espanyola que, a més, pretén imposar-li una condició nacional que no considera seva. Elevi el senyor López el vol gallinaci del positivisme jurídic de la legalitat i remunti’s a una qüestió de legitimitat. Faci un esforç de comprensió: pràcticament cap dels gairebé dos-cents països que hi ha avui al món seria independent segons la legalitat preexistent: no ho seria Estats Units, ni la resta d’Amèrica, ni l’Índia, ni molts estats europeus, des de Noruega fins a Eslovàquia. Si la majoria dels catalans vol la independència, sigui legal o no segons les lleis espanyoles, l’aconseguirà, per molt que el senyor López i milers de ‘lópeces’ s’hi oposin. Perquè és una qüestió legítima. La concreta. En realitat, López només presta el seu discurs arnat a un lema de campanya del seu cap, Sánchez, amb el seu ‘més Espanya!’ que, per cert, sona una mica al ‘más madera!’ de l’inoblidable Grouxo Marx. El socialisme espanyol —que va començar la transició reconeixent el dret d’autodeterminació dels pobles d’Espanya— ha passat, com qui no vol la cosa, a un esperit jacobí centralista, no tan bèstia com el de la dreta, però sense grans concessions més enllà d’un federalisme desdibuixat que ve a ser una reedició del ‘cafè para todos’, encara que el dels uns sigui americà i el dels altres, exprés. La manca de sensibilitat i inventiva dels socialistes amb la qüestió catalana i la por que tenen a perdre les eleccions si els acusen de tebis o ambigus serà precisament allò que els farà perdre les eleccions, perquè per centralistes ja hi ha els neofranquistes. Fins i tot els experts que Sánchez ha triat per a reformar la constitució li diuen, suposo que amb grans precaucions, que és necessari de reconèixer d’alguna manera la singularitat catalana. Però tan sols això ja treu de polleguera els nacionalistes espanyols, siguin d’esquerres o de dretes. El sobiranisme català ha posat en relleu el fracàs de la transició i, sobretot, el fracàs de l’esquerra. Del de la transició en parlarem en un altre moment. Ara acabem amb el de l’esquerra. No solament de la dinàstica socialista, cosa evident, o de la comunista, així mateix dinàstica, tot i que una mica menys. També de l’esquerra aparentment trencadora com Podem, que va aparèixer queixant-se justament del fracàs de la transició i la traïció o inoperància de la constitució. En el moment de retratar-se, en canvi, per veure si els catalans podien exercir el dret d’autodeterminació que els de Podem deien que reconeixien, va resultar que ho havien de fer en el marc de la legalitat espanyola (és a dir, la del senyor López) i en espera de debatre-ho amb tots els espanyols durant un procés constituent que Podem té tantes possibilitats de començar com d’aturar el sol. Tota l’esquerra espanyola s’ha estrellat a Catalunya i ho ha fet perquè l’esquerra catalana, declarant-se independentista, continua essent tan d’esquerres com l’espanyola. O més. Ramón Cotarelo, Article publicat originàriament al seu bloc Palinuro	Diu el senyor Óscar López, portaveu del PSOE al senat, que la independència de Catalunya no és ‘ni legal ni possible, ni amb un 51% ni amb un 80%’ de partidaris. Si quedava algun despistat català creient encara en una negociació especialment amb l’esquerra espanyola —per concedir més sensibilitat a aquestes qüestions—, que perdi qualsevol … Continue reading El fracàs de l’esquerra espanyola a Catalunya →	El fracàs de l'esquerra espanyola a Catalunya	news	
https://www.vilaweb.cat/noticies/limpuls-cap-a-la-independencia-de-catalunya-a-the-irish-times/	24/06/2021	El diari irlandès The Irish Times dedica un editorial a la situació política de l’estat espanyol i remarca que aquest ‘membre clau de la Unió Europea’ encara un futur incert en què no solament pot canviar-ne la direcció política, sinó també la supervivència tal com és ara. El text, titulat ‘A push towards independence’ (‘L’impuls cap a la independència’), considera la demanda per a un nou estat català un dels motius centrals pels quals l’estat espanyol té un futur incert. Recorda que el 27 de setembre Catalunya farà unes eleccions amb caràcter plebiscitari sobre la independència. El diari explica que hi ha molts espanyols ‘temorosos i enutjats’ per les demandes d’independència de Catalunya, però recorda que aquestes pors han estat mobilitzades pel Partit Popular, un partit que el diari considera ‘hereu d’una cadena apassionada del nacionalisme espanyol al govern de Madrid’. El diari, que també destaca que la irrupció de Podem i de Ciutadans a les pròximes eleccions espanyoles poden desdibuixar el bipartidisme de PP i PSOE, carrega contra aquests dos partits per la gestió de la crisi i pels casos de corrupció. ’La ira popular entre els grans partits ha estat alimentada per la misèria d’una llarga crisi econòmica de la qual tant el PP com el PSOE tenen certa responsabilitat, i per les acusacions de corrupció creïbles contra les dues parts’, escriuen. A part això, el diari recorda que Podem pot endur-se una part del vot a Catalunya del 27 de setembre, inclòs l’independentista. ‘La majoria decisiva que podia esperar l’independentisme fa només un any ja no és garantida’, publica el diari. The Irish Times era un dels pocs diaris anglosaxons que veia amb un cert recel el procés sobiranista català. Però des de fa uns quants mesos que va adoptar una posició molt crítica amb el govern espanyol. Un dels fets que exemplifica el gir és la forta crítica que va fer per la censura de l’estat espanyol de la presentació del llibre ‘Victus’, d’Albert Sánchez Piñol, el setembre passat als Països Baixos. Informació relacionada: Mastegot a Rajoy en una ressenya de ‘Victus’ a The Irish Times	El diari irlandès The Irish Times dedica un editorial a la situació política de l’estat espanyol i remarca que aquest ‘membre clau de la Unió Europea’ encara un futur incert en què no solament pot canviar-ne la direcció política, sinó també la supervivència tal com és ara. El text, titulat ‘A push towards independence’ (‘L’impuls … Continue reading The Irish Times veu amenaçada la supervivència de l’Espanya actual →	The Irish Times veu amenaçada la supervivència de l'Espanya actual	news	
https://www.vilaweb.cat/noticies/lidl-considera-que-manifestacions-com-la-de-divendres-a-lleida-no-son-la-millor-manera-per-resoldre-conflictes/	24/06/2021	Lleida (ACN).- La cadena de supermercats Lidl considera que manifestacions com la que va tenir lloc divendres passat a Lleida per part dels sindicats Unió de Pagesos, JARC-COAG i Asaja “no són la millor manera per resoldre conflictes”. La cadena responsabilitza especialment al veto rus de la crisi de preus del sector de la fruita dolça ja que “no només impedeix comercialitzar els productes agroalimentaris espanyols i catalans al mercat rus, sinó que genera un excés d’oferta a nivell internacional que augmenta la competència entre països productors de la UE”. Lidl remarca el seu compromís amb el sector agrícola català i destaca que durant el 2014 la cadena va adquirir més de 38.000 tones de fruita lleidatana. Lidl considera que “manifestacions d’aquest tipus no són la millor manera per resoldre conflictes”, en resposta a la contundent protesta que van dur a terme divendres passat productors de fruita dolça davant un dels establiments que la cadena alemanya té a la ciutat de Lleida, protesta convocada per JARc-COAG, Asaja i Unió de Pagesos. Els manifestats van centrar sobretot en Lidl les seves reivindicacions, en responsabilitzar aquesta companyia alemanya de ser una de les principals responsables dels baixos preus que estan reben els productors de fruita dolça. Des de Lidl deixen clar el seu compromís “de col·laborar amb tots els estaments de la cadena agroalimentària amb l’objectiu de millorar les relacions comercials entre els diferents operadors en general i amb els nostres proveïdors en particular”. En aquest sentit, la cadena remarca que està adherida al Codi de Bones Pràctiques Comercials de Catalunya, a través de l’associació patronal ACES. “És en aquest tipus de fòrums en els quals entenem han de debatre’s les problemàtiques associades a l’activitat productiva i comercial del nostre sector amb l’objectiu de trobar solucions satisfactòries per a tots”, defensen des de l’empresa. Lidl deixa clar que la cadena implementa la seva estratègia comercial en base a “criteris de mercat i en funció de l’oferta/demanda dels diferents productes que comercialitza en els seus establiments”, segons fonts de l’empresa. La cadena considera que actualment “es donen certes condicions al mercat, com la prolongació del veto rus, que marquen una tendència a la baixa en els preus, d’entre altres, algunes varietats de fruites i verdures”. “El veto rus no solament impedeix comercialitzar els productes agroalimentaris espanyols i catalans al mercat rus, sinó que genera un excés d’oferta a nivell internacional que augmenta la competència entre països productors de la UE”, asseguren fonts de l’empresa. Lidl remarca el seu compromís amb el sector agrícola estatal i català, ja que, en el marc de la seva política d’aprovisionament a l’estat espanyol, la companyia “prioritza l’adquisició i comercialització de producte d’origen local enfront del d’origen estranger, independentment del preu i sempre que hi hagi disponibilitat suficient del mateix al mercat”. “Aquesta política de compres fomenta la comercialització de fruita i verdura catalana en detriment de producte forà, la qual cosa suposa un important suport al sector”, destaquen des de l’empresa. A més, Lidl recorda que donat el caràcter multinacional de la companyia, aquesta comercialitza producte català no solament en les prop de 100 botigues que té a Catalunya, sinó que ho fa en els 535 establiments Lidl de l’estat espanyol i en els gairebé 10.000 que té el grup en els 26 països europeus en els quals està present. D’aquesta manera, “Lidl contribueix a comercialitzar als mercats internacionals una part important de la producció de fruita catalana que, d’una altra manera, podria tenir dificultats per ser comercialitzada”, assenyalen fonts de l’empresa. Lidl remarca que durant el 2014 la cadena va adquirir més de 38.000 tones de fruita dolça lleidatana, principalment fruita d’os (préssecs i nectarines) però també fruita de llavor (pomes i peres). Des de la companyia destaquen que aquest volum representa aproximadament el 5% del total de la collita del 2014 d’aquestes varietats fructícoles a les comarques de Lleida. D’aquestes 38.000 tones, Lidl en va exportar més d’un 80% a l’estranger a través de la seva xarxa internacional d’establiments. Finalment, des de la multinacional alemanya recorden que Lidl té la seu de la seva filial a l’estat espanyol a Montcada i Reixac i que dóna ocupació a Catalunya a 2.250 treballadors. La companyia ha planificat per aquest 2015 una inversió de més de 45 milions d’euros en territori català.	Lleida (ACN).- La cadena de supermercats Lidl considera que manifestacions com la que va tenir lloc divendres passat a Lleida per part dels sindicats Unió de Pagesos, JARC-COAG i Asaja “no són la millor manera per resoldre conflictes”. La cadena responsabilitza especialment al veto rus de la crisi de preus del sector de la fruita … Continue reading Lidl considera que manifestacions com la de divendres a Lleida ‘no són la millor manera de resoldre conflictes’ →	Lidl considera que manifestacions com la de divendres a Lleida 'no són la millor manera de resoldre conflictes'	news	
https://www.vilaweb.cat/noticies/els-paradistes-venen-el-segon-lot-de-rafols-casamada-analitzat-per-la-generalitat/	24/06/2021	Barcelona (ACN).- Els paradistes dels Encants van vendre el passat divendres el segon lot d’Albert Ràfols-Casamada, analitzat fa una setmana per la Generalitat, i que el Departament de Cultura s’obria a adquirir per un preu “absolutament raonable” en considerar que no es tractava de documents “prou rellevants”. La Generalitat va fer una oferta inicial que “triplicava”, segons fons del departament, el valor real del lot. Segons la conselleria, els venedors van demanar que l’oferta ascendís fins a 5.000 euros, una xifra que no van acceptar, però van emplaçar-los a tornar a parlar dilluns, que els farien una nova oferta. Els paradistes, però, van decidir divendres mateix vendre el lot a un col·leccionista privat. Segons un informe de la conselleria fet públic la setmana passada, els documents del pintor Albert Ràfols-Casamada trobats al mercat dels Encants el primer cap de setmana d’agost no era un material “prou rellevant”, tot i que s’obria a comprar-lo si el preu era “absolutament raonable”. Així ho van explicar a través d’un comunicat després que un tècnic del Museu Nacional d’Art de Catalunya i tres de la Biblioteca Nacional de Catalunya analitzessin el fons personal de l’artista i la seva dona, Maria Girona. Per la conselleria, el gruix més significatiu de l’obra de Ràfols-Casadama i la seva dona, Maria Girona, estava “preservat”, malgrat que va lamentar “les condicions en què es va trobar aquest lot de documents”. També va afegir, però, que la darrera decisió sobre el seu destí corresponia als seus hereus. El fons bibliogràfic analitzat no està inclòs en cap col·lecció o dedicatòria important i es troba en estat de conservació desigual, segons el comunicat emès per la conselleria dilluns passat. Concretament, són libres del darrer terç del segle XX, gran part en edicions de butxaca, a més de catàlegs d’exposicions, revistes, postals manuscrites, factures, circulars bancàries i una carta manuscrita del pintor Xavier Valls i Subirà (1923-2006).	Barcelona (ACN).- Els paradistes dels Encants van vendre el passat divendres el segon lot d’Albert Ràfols-Casamada, analitzat fa una setmana per la Generalitat, i que el Departament de Cultura s’obria a adquirir per un preu “absolutament raonable” en considerar que no es tractava de documents “prou rellevants”. La Generalitat va fer una oferta inicial que … Continue reading Els paradistes venen el segon lot de Ràfols-Casamada examinat per la Generalitat →	Els paradistes venen el segon lot de Ràfols-Casamada examinat per la Generalitat	news	
https://www.vilaweb.cat/noticies/el-google-maps-de-la-barcelona-del-segle-xix/	24/06/2021	La Barcelona del segle XIX i la d’ara són completament diferents. Des del punt de vista de l’urbanisme es pot percebre el gran canvi que hi va haver a final d’aquell segle, un dels més transcendentals de la història. La industrialització va fer que la ciutat hagués de créixer més enllà de la muralla, que es va començar a enderrocar el 1854, després d’anys de lluites. Ja sense límits, Barcelona va començar a créixer, però la trama urbana existent també va tenir canvis importants. Aquells carrers, però, no s’han perdut del tot. Encara s’hi pot passejar virtualment a través d’una aplicació web que funciona de manera similar al Google Maps. L’eina s’ha construït a partir d’un conjunt de mapes i plànols elaborats aleshores per l’arquitecte municipal Miquel Garriga i Roca. L’Arxiu Històric de la Ciutat de Barcelona i el Departament de Sistemes d’Informació de l’Institut de Cultura de Barcelona han creat Els Quarterons Garriga i Roca. Barcelona, darrera mirada, en què es posa a disposició el grup principal de plànols en format digital, superposats als carrers d’ara, de manera que es pot comprovar quins edificis s’hi han conservat i quins ja no existeixen. Els plànols de Garriga i Roca són a escala 1:250 i són més coneguts per quarterons. Els plànols disposen d’un inventari exhaustiu dels elements públics de la Barcelona de mitjan segle XIX. S’hi troben dibuixats carrers, places, patis, jardins, fonts o safareigs. També inclouen les plantes detallades dels principals edificis públics i religiosos de la ciutat. L’aplicació web creada per a l’ocasió inclou també un recorregut en 3D per la ciutat dels quarterons, batejat amb el títol ‘Un passeig impossible’ i associat al capítol de la Barcelona desapareguda. Amb una selecció de fotografies de la segona meitat del segle XIX, es pot fer un recorregut virtual entre la plaça Nova, al costat de la catedral, i el pla de Palau. Un recorregut recreat i impossible de fer a l’actualitat per les transformacions urbanístiques d’aquesta zona els darrers cent cinquanta anys, fonamentalment a causa de l’obertura de la via Laietana o de l’avinguda de la Catedral durant la primera meitat del segle XX.	La Barcelona del segle XIX i la d’ara són completament diferents. Des del punt de vista de l’urbanisme es pot percebre el gran canvi que hi va haver a final d’aquell segle, un dels més transcendentals de la història. La industrialització va fer que la ciutat hagués de créixer més enllà de la muralla, que … Continue reading El Google Maps de la Barcelona del segle XIX →	El Google Maps de la Barcelona del segle XIX	news	
https://www.vilaweb.cat/noticies/miquel-calcada-lestat-espanyol-es-pot-deixar-portar-per-la-viscera-el-27-s/	24/06/2021	Catalunya entrarà aquesta tardor en els moments més decisius de la seva història si els catalans decideixen de votar alguna de les dues opcions que volen proclamar la independència —Junts pel Sí i la CUP— el 27 de setembre. Aquest període difícil i ple d’adversitats, a la vegada que il·lusionant i ple d’oportunitats, necessitarà que les persones més preparades assumeixin les primeres responsabilitats públiques. Amb aquesta mentalitat, ja fa uns quants anys que Miquel Calçada es prepara en l’àmbit de la gestió pública i les relacions internacionals. El compromís amb la llibertat de Catalunya l’ha acompanyat en tot allò que ha fet durant la carrera professional com a comunicador. Ara ha deixat la seva part de propietat i responsabilitat del Grup Flaix i vol entrar en acció política després d’haver fet de comissari del Tricentenari 1714-2014. En aquesta entrevista li demanem què en pensa de la fórmula electoral que s’ha acabat imposant per al 27-S, quina serà la seva funció al procés d’independència, i com creu que serà la reacció de l’estat espanyol si guanya la independència. Però d’entrada, parlem de la multa que li han posat aquesta setmana a Barcelona per portar el CAT a la matrícula. —Us han posat una multa per portar el CAT a la matrícula. Com va anar? —No n’acostumo a tenir, de multes, i les pago com tothom. En aquest cas sembla que els agents de la Guàrdia Urbana van observar com cedia el pas a un ciclista que travessava el carrer de Balmes sense mirar enlloc. Això va fer que s’adonessin del CAT que portava a la matrícula. L’argument que em van donar va ser que no era res polític, sinó una qüestió de seguretat perquè la E era tapada. Què et sembla? —Potser serà una de les últimes multes que es posaran pel CAT abans que no hi sigui oficialment… —Espero que sí. La matrícula espanyola és formada per quatre números i tres lletres, almenys això diu el permís de circulació. I aquesta combinació, òbviament, no ha estat modificada. Des que el govern Aznar va promoulgar la llei que canviava el model de les matrícules vaig veure clar que si no volia portar una E, hauria d’assumir les multes. Però espero que tingui els dies comptats. Estic segur que almenys a Barcelona, on m’han posat aquesta última, l’equip de la batllessa Colau reformularà aviat les mesures que cal prendre amb aquells qui no hem volgut transigir amb un dels tants deliris de l’aznarisme. —Esteu satisfet per la fórmula per al 27-S amb Junts pel Sí i la CUP, en el bloc independentista? —Molt. Però encara podria ser millor si els companys de la CUP s’haguessin mogut de la seva zona de comfort i haguessin entrat a la llista unitària. Per descomptat que tenen el dret legítim de triar col·lectivament allò que més els convingui, però en el moment present, crec que hem de pensar més en allò que sigui més convenient per a la societat catalana, tota. I això es tradueix clarament a anar plegats. No em cansaré de repetir que calen dosis grans de paciència i generositat perquè sinó cadascun de nosaltres per separat tenim tota ‘la raó’. —Es fa estrany de no veure el vostre nom a les primeres posicions de la llista de Junts pel Sí. Us ho han proposat? Us agradaria anar-hi? —Crec que és coneguda la meva disposició a fer allò que sigui millor per a la bona marxa del procés. En aquest moment la pregunta que ens hem de formular no és ‘què ens agradaria’, sinó més aviat on podem fer més servei. —Fa uns dies vau anunciar que deixàveu el Grup Flaix per assumir responsabilitats a la gestió pública. Quins són aquests plans? —Crec que la meva etapa com a gestor d’un grup d’emissores de ràdio privades que he ajudat a crear des de zero ha arribat al final. Ara toca a una altra gent de continuar aquest projecte. Probablement si no fóssim immersos en aquest context polític no ho hauria fet. —Us heu preparat acadèmicament en l’àmbit de la gestió pública i les relacions internacionals. Us veig fent de conseller d’Afers Estrangers… Seria un lloc ideal, oi? —Home, jo ja fa catorze anys que sóc als ‘Afers Exteriors’… Bromes a banda, repeteixo, no és qüestió del lloc ‘ideal’ per a mi, sinó aquell on més bé pugui servir. A mi em poden agradar moltes coses, però la realitat del país és la que és i, si toca fer ‘allò’ enlloc de ‘això’, cap problema. Cal que ens posem al cap que vindran anys apassionants però no per això mancats de dificultats. Per tant, cal que tothom en sigui conscient i es prepari per a fer la tasca que s’adeqüi millor a les necessitats de tota la societat. A la generació actual ens tocarà aquesta feina. Les generacions precedents ens han dut fins aquí. Els qui vindran han de poder trobar un país socialment més equilibrat, just i endreçat. —Us fa patir la reacció de l’estat espanyol el 27-S? —Sí i no. M’explico. Per una banda, com que sóc optimista i ben intencionat, no em puc creure que un estat membre de la UE i, per tant, demòcratic, amb separació de poders i homologable a qualsevol altra democràcia occidental, no acabi seient en una taula per negociar els termes de la dissolució. Per l’altra, però, si m’haig de refiar de la trajectòria i de les actituds que sempre han exhibit és probable que es deixin portar per la víscera. Facin què facin, nosaltres hem de seguir el nostre camí amb determinació. —Proposa de fer la desconnexió en vuit mesos o un any pel cap alt. Per on us sembla que poden arribar les dificultats? —De dificultats, n’hi haurà tant si es fa en vuit, dotze o vint-i-quatre mesos. Dit això, trobo realista qualsevol termini temporal. Difícilment trobarem un país que sigui tan preparat i que s’ho hagi mirat tant del dret i del revés. Tots els països que s’han independitzat ho han fet de la manera que han pogut, però ho han fet. Eslovènia, per exemple, va acabar el procés en sis mesos i no solament es va independitzar, sinó que va canviar el seu model econòmic i ha millorat d’una forma ostensible.	Catalunya entrarà aquesta tardor en els moments més decisius de la seva història si els catalans decideixen de votar alguna de les dues opcions que volen proclamar la independència —Junts pel Sí i la CUP— el 27 de setembre. Aquest període difícil i ple d’adversitats, a la vegada que il·lusionant i ple d’oportunitats, necessitarà que les persones … Continue reading Miquel Calçada: ‘L’estat espanyol es pot deixar portar per la víscera el 27-S’ →	Miquel Calçada: 'L'estat espanyol es pot deixar portar per la víscera el 27-S'	news	
https://www.vilaweb.cat/noticies/a-mes-de-la-diada-de-lonze-de-setembre/	24/06/2021	Falta un mes per a l’Onze de Setembre i, a mesura que s’acosta la data de començament de la campanya del 27-S, el gran acte convocat per Ara és l’hora a la Meridiana va incrementant el nombre d’inscrits. La Via Lliure a la República Catalana, que pretén omplir l’avinguda de la Meridiana des del barri de Sant Andreu fins al parc de la Ciutadella, ja té trenta-dos trams plens dels cent trenta-cinc. I el nombre d’inscrits ja supera els 130.000. Set dels trams plens són del començament de la via, al carrer de Rosselló-Pòrcel, i disset més, de l’altra punta de la via, al parc de la Ciutadella. A la plaça de les Glòries també s’han registrat moltes inscripcions i ja hi ha vuit trams completats. El ritme d’inscripcions és més alt que no pas l’any passat, quan centenars de milers de manifestants es van aplegar entre la Diagonal i la Gran Via de Barcelona. Hom espera que enguany la mobilització serà multitudinària. De fet, hi ha mil autocars llogats per a transportar manifestants fins a Barcelona. Ara, entrada la segona setmana d’agost encara hi ha una bona part dels trams que no són plens. Per això tant l’ANC com Òmnium fan una crida perquè la gent s’hi inscrigui com més aviat millor. ‘No hi pot faltar ningú, l’hem de fer més grossa que mai’, va dir Josep Sabaté, coordinador de la mobilització. Els trams més buits són els següents: – Des del tram 9 fins al 76. Part del barri de Sant Andreu, la Sagrera i bona part del Clot són força buits al marge d’alguna excepció, com són ara els trams que hi ha a les sortides del metro de Fabra i Puig i la Sagrera. – Del tram 79 al 92. Des de la parada de metro del Clot fins a la bifurcació entre l’avinguda de la Meridiana amb el carrer del Clot. – Del tram 107 al 118. A la sortida de la plaça de les Glòries el volum d’inscripcions torna a disminuir considerablement fins al Teatre Nacional de Catalunya. A continuació podeu veure el mapa i la disponibilitat de cada tram: Trams per a col·lectius i entitats La via d’enguany té el propòsit d’agrupar els deu eixos temàtics que han de guiar el debat sobre la construcció del nou país, els quals l’ANC i Òmnium han tractat a actes diferents. Tanmateix, Ara és l’hora vol concretar la participació d’unes quantes entitats i col·lectius en trams específics perquè tothom pugui aportar-hi la seva causa. Els trams que de moment s’han definit són els següents: joves (tram 12), pagesos (tram 19), bombers (tram 29), catalans al món (tram 53), immigrants (tram 54), LGBTI (tram 78), feministes (tram 82), sindicalistes (tram 93), persones sordes (tram 104) i ensenyament (tram 121). La Via lliure a l’estranger A escala internacional les assemblees organitzen les seves rèpliques en forma de punters humans. A Polònia ja se n’han representat a unes quantes poblacions i durant aquest mes se’n faran a una trentena de ciutats de tot el món, entre les quals es destaquen Nova York, San Francisco, Berna i París. Un acte ‘per a tothom’ L’Onze de Setembre no solament serà la diada prèvia a les eleccions plebiscitàries del 27-S. També serà el principi de la campanya electoral. Així i tot, el president de l’Assemblea Nacional Catalana (ANC), Jordi Sánchez, ja ha deixat clar que no vol que la Diada es converteixi en un acte electoral: ‘Tothom qui cregui en el dret de decidir i en la necessitat d’impulsar un nou país, hi trobarà el seu espai’. D’aquesta manera allarga la mà no solament als qui van votar ‘sí-sí’ a la consulta del 9-N, sinó també als qui van decantar-se per unes altres opcions. Ha demanat una ‘moratòria a les formacions independentistes, sobiranistes i partidàries al dret de decidir’ perquè tothom s’hi senti còmode.	Falta un mes per a l’Onze de Setembre i, a mesura que s’acosta la data de començament de la campanya del 27-S, el gran acte convocat per Ara és l’hora a la Meridiana va incrementant el nombre d’inscrits. La Via Lliure a la República Catalana, que pretén omplir l’avinguda de la Meridiana des del barri … Continue reading Falta un mes per a la Diada: novetats i ocupació de la Meridiana →	Falta un mes per a la Diada: novetats i ocupació de la Meridiana	news	
